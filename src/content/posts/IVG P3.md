---
title: Itron Varia Garmez P3
date: 2025-04-21
---
Kentañ hini a voe lazhet gant ar
warded a voe ur vigoudenn gozh,
bouzar ha dinoaz.
Tremenet e oant d'an daoulamm
ruz, e-giz ar gurun. War o lerc'h, e
voe dastumet, faoutet he fenn gant
un taol pav marc'h, er gwad o poulladiñ war ar pavez,
ar paourkaezh maouez kozh.
Gouzout a reas an dud hec'h anv gwirion, o lenn,
antronoz, war ar c'hazetennoù, keloù an darvoud :
Anna Louiza Kerlorc'h, intañvez Per-Mari Moal.
Gouezet e voe ivez e oa oadet a driwec'h vloaz ha tri-
ugent.
Dre ma oa krommedik he c'hein, Anna Gerlorc'h a
oa, evit an holl, Naig Kein Aour, pe c'hoazh Nana
Vihan kein-Grilh. Ouzhpenn hanter kant vloaz a oa e
oa aet da anaon ar charretour Per-Mari Moal, he den.
Bevañ 'rae outi hec'h-unan, oc'h ober he
c'halebeutenn hec'h-unan, e porzh Herri Gwichaoua,
mestr-toer ar Ru Jean Jaurès, e-kichen an Ti Moged
Gren e oa chomet daoust d'hec'h oad, ha ne
choulenne ket klevout nevez eus ospital ar re gozh.
A-hend-al, avat, n'he doa ket nemeur a zarempred
gant amezeien ar c'harter, rak pounnerglev e oa deut
da vezañ, evel ma klemme. Komprenit e oa bouzar-
kloc'h.
Ar yaouvezh-se ta, war dro div eur, e tiskenne Naig
Kein Aour, war he c'hoef-blev hag he chaosonoù,
dre-biou ar C'hastel war-du Koed Mene-Bihan. Edo
o vont da zastum ul liñseriad delioù pin. N'eus ket par
d'an delioù pin kras da zisklaouañ tan pe da zerc'hel
ur flamm ingal dindan ur billig,
M'en dare hag e ouie zoken, siwazh dezhi, e oa
reustl e kêr, dre ma'z ae gant he hent, piltrotaik ha
lostenn verr, gant he liñser-rouez hag he rastell.
Edod gant an trede devezh grev.
Ar warded a oa bet kazarniet o strolladoù e korn pe
gorn, dezho da c'hellout lammat kerkent ha galvet
war dachennoù ar reustl. O c'hefridi a oa diwall
Savaduriou-Kêr, ha mirout ouzh an dud da engroezan
war an hent. Kerkent m'en em vode daou pe dri gi e
korn ur ru, ul lamm war varc'h, ha d'ar c'haloup
d'ober dichou' dezho !
Setu m'en em zalche, war c'hed dalc'hmat, ur
strolladig gwarded, e porzh ar C'hastell, a-dreñv
goafiou houarn ar porrastell hag an nor vras, houarn
ivez, sarret bremañ dalc'hmat. Dialc'houezet e ranke
bezañ an nor bep tro ma c'houlenned digor evit
pignat da vurevioù an Ti-Kêr. Ha ret e oa lavarout
petra edod o vont da ober.
Ar roñsed, dibret, ha stag o fennoù ouzh moger ar
c'homiser, a oa troet o lost d'an Ti-Kêr. A-ispilh edo
ar sabrinier ouzh kostez kleiz an dibr. Strobet e oa ar
fuzuilhoù, e-kreiz ar porzh, e renkennadoù reizh. Ar
warded, o-unan, tok-houarn war o fennoù, gouriz-er
gant sac'hig ar revolver o stardañ dre an dargreiz o
mantili du mezher tev, hag heuzoù ler-du en-dro d'o
c'hofoù-gar, a oa eno ivez. O vutunañ. O vont ha
dont, pounner o c'herzhed hag habask. Pe o c'hoari
c'hartoù, war diri mein debret an Ti-Kêr. Anezho
gwazed etre pemp bloaz warn-ugent ha pemp ha
tregont, maget mat, bagol, reut en o dilhad.
Astenn a rae ar C'hastell a-us dezho e dalbenn mein-
benerezh kozh, uhel ha ledan, toullet ennan un niver
bras a brenistri ec'hon.
Ar warded, hep gouzout dezho, a-hend-all, rak n'o
deus ket da vezan desket war istor an amzer gozh, a
rae, er porzh aze, evit an Urzh, seurt m'eo diazezet
war al Lezenn, ar monedone a rae, gwechall, evelto,
soudarded all houarntoket ivez, o tiwall gwirioù ha
danvez baroned ar Pont, mistri ar vro.
Ne lavarent ger da zen, ha koulskoude n'oant ket
gwelet mat. Dizrouk a-walc'h e oant bet lesanvet
'Bugale Vari'. Ne reas ket berzh al lesanv.
Kavout a rae d'ar wazed e vije bet dereat o
Skoachañ. Rak traoù a zo hag a zo hegas ar gweled
anezho. Hag evel m'edont aze, gant o roñsed, o
Sabrinier hag o fuzuilhoù, e porzh ar C'hastell, edont
dindan sel kement gour, da lavarout eo, dindan sel
an holl, a bigne en tour, en tu-mañ d'ar porrastell, da
sal Emglev ar Vicherourien :
"Aon a oa e vije bet lakaet an tan er C'hastel
ganimp.." e skrogne ar baotred a-wechoù.
Bugale ar skol hag ar bigoudenned yaouank a
istribilhe ouzh ar barrinier houarn da selout outo.
"Che, siwazh ! n'eus ket unan a feson en o zouez".
lavare ar merc'hed, gant ur souezhenn. "Biskoazh
seurt bandennad plouked !"
"Moñsieu' ! hep là-bas, moñsieu'!..."
Da gentañ e tostae ar 'moñsieu', faro a-walc'h, rak
koantik ouzh e zoare e kave ar merc'hed bigoudenn ;
c'hwibanat a rae — gouzout a reer farsal ! -- an tonig
brudet :
Be' "po, pe 'po ket ur vigoudenn, ur vigoudenn..
"Pourquoi faire vous âvez un châpeau en fer ?"
"Qui ?"
"Quoi ?" a c'houlenne ur gward all o tostaat d'heul
egile, ouzh brañsell laez e gorf.
"Koa ! koa ! hemañ a lar koa 'giz ar brini."
"Beñ oui, quoi ! oui, qui ! piv ? quoi !"
Kalz Bretoned a oa e-touez ar warded ; ha gouzout
a raent brezhoneg.
"Koa, piv! koa, piv !" a c'hoapae ar bigoudenned.
"Per Fifiou ha 'n eus lakaet e votoù neidaglioù."
Hag e tec hent en ur c'hoarzhin leizh o dent gwenn.
Naig Kein Aour hi, a fuste, ruzik-chaosonenn-rez,
gant he liñser-rouez hag he rastell, dre draoñ al lenn
hag ar C'hastell. Gwazed ha merc'hed a oa, e-giz d'ar
sul, o hastout, eus o zu, dre-biou Meilh-Vras ar
Minor, etrezek Penn-ar-Pont, hag hent Kemper.
"Emaoc'h o vont 've' da glevout prezegenn Cachin,
Naig?" a daole dezhi, en ur dremen, ur vandennad
paotred yaouank.
"Dav mat eo", a responte chichantik ar gozhiadez.
"Act e oan berr gant va delioù pin."
Troin a rae ar baotred dre gorn ar pont, war an tu
Keiz. Ha Naig, aet hebiou d'an tour, a droc'he war-
ceun etrezek ar c'hae.
Trumm, ken na oa trumm, en em daole ar baotred
en daou du d'an hent.
"A, gast ar baotred ! Atav prest da c'hoari!" he doa
amzer Naig kozh da soñjal.
Prim-tan, e oa difoupet, a ru Gereon, dre-biou an
tour, war du ar pont, ar warded war varc'h, d'an
daoulamm ruz. Hioup! Ken na chintre luc'hed
diouzh ar vein. Ha strap ar gurun.
Hag e ruilhas Naig Kein Aour war ar pavez ouzh
stlap he c'horf, hi diouzh un tu, he rastell hag ur
chaosonenn diouzh un tu all, dindan treid ar
mirc'hed.
Amzer sarrin ho taoulagad !
Nhaller ket lavarout he doa bet droug, ar gozhiadez
kaezh, a-raok tremen. Daou-hanteret e oa bet he
fenn, e-giz ur grogen graon, gant un taol hourn
march. Hep m'he devoe klevet na gwelet mann. War
a voe lennet war ar c'helaouennoù, e oa bet disac het
ivez poul he chalon gant un taol pav all, hag
ouzhpenn e voe kavet dezhi un ufern torret. Muioc'h
eget ma 'z eus ezhomm evit lazhan ur vaouez kozh.
Gwad a-walch a voe ranket atav gwalchin war ar
vein, gant sailhadoù dour. Ur gudenn diaes he
dirouestlañ ouzhpenn en em ziskoueze bezañ evit an
Enklaskerien gouzout penaos e oa bet torret hec'h
ufern ganti: en ur gouezhañ pe ivez gant un talm.
Un dra, avat, a vo kredet gant an holl: seurt
darvoud n'oa bet na klasket na gortozet. Gant ar
warded nebeutoch eget gant den.
Hogen chom a reas an holl mantret gant ur seurt
marv kriz. Hag e teue an dour en daoulagad gant an
druez.
En e sav edo Laorans Larnikol, ar maer, e dog war e
benn ha prest da vont d'e verenn. Per-Yann Rafalen,
an eil-vaer, a oa er burev ivez; ha, mall gantan o
lakaat urzh e paperennoù strewet war e daol, a-raok
sevel, an Ao. Born, sekretour kentan an Ti-Ker.
Taolet en doa ar maer e sell dre ar prenestr. Evel
staen e lufre dour yen al lenn dindan an oabl izel. War
ar pont e oa monedone dibres, gant gwazed dreist-
holl. Lod gant podigoù, lod all gant ur voutailh
skoachet en un tamm kazetenn. Bet o kerc'hat, pe o
vont da gerc'hat, en ospital ar re gozh, o loa-bodad
bouilhons tomm.
Tavedek-oc'h-tavedek e oa deut Laorañs Larnikol
da vezañ, abaoe m'o doa disterniet e gengêriz diouzh
o labour. Fiñval a reas an taol-mañ e vuzelloù gant ur
souezhus a daolenn en em lakaet dirak e zaoulagad, e
korn ar Veilh-Vras.
"Deuit da welout na fichet eo Gabrielig Soaz Traoñ
an Aod," e lavare. "Gwisket en deus e zilhad-eured,
mar plij."
"Sur a-walc'h, n'en deus mui netra al da lakaat war e
gein."
Sklintinañ 'reas ar bellgomzerez.
"Alo, ya ! amañ ar C'hastell, an Ti-Kêr. Ar maer e-
unan, ya!... Ya! ya! klevout a ran. Salud deoc'h,
aotrou Prefed !"
Teurel a reas ar maer ur sell chigardet ouzh e is-
vaer, hag ouzh a n Ao. Born. Astenn a reas e
vourrenn, dre ma kinnige ur selaouerez d'ar Rafalen.
Ar vouezh, ahont, e Kemper, a lavare :
"Penaos e tro an traoù ganeoc'h, e Pont-'n-Abad ?"
"Gouzout a rit, aotrou Prefed ; an dra vantrus..."
"Ya! ya! seurt darvoudo ne defent ket
c'hoarvezout. Hegas ! hegas !"
"Da ziv eur hanter e reer interamant ganti."
"A! da ziv eur hanter ! Fiziout a ran ennoc'h, aotrou
maer, ma 'z ay pep tra reizh hag en urzh."
"Dizurzh ne vo ket. Amañ ez eus doujañs evit ar re
varv."
"A-hend-all, ar warded war varc'h..."
"Ho kwarded war varc'h... heu !..."
"Lavarit din. Na rit ket re a vrud en-dro da
interamant ar vaouez kozh."
"E c'heller kontañ e vo kêr a-bezh da heul ar
c'horf."
"..."
"Un emglev a zo bet: mont a ray ar veleien dirak,
hervez ar c'hiz. Ar bannieloù a vo daou anezho en
daou du d'an arched, hag unan a-dreñv."
"Peseurt bannieloù ?"
"Hini ruz ar gomunisted, hag hini ruz ar sosialisted."
"Hag a-dreñv?... Neo ket dereat, klevout a rit,
lakaat a dreñv an drapo trikolor."
"Ne vo ket lakaet a-dreñv an drapo trikolor, aotrou
Prefed, rak ne vo da heul korf ar vigoudenn gozh
drapo trikolor ebet. No deus ket fellet dezho..."
"A, bravoc'h choazh! Drapo du an anarchisted,
marteze, neuze! A, bravoc'h c'hoazh !"
"Nann, aotrou Prefed! ur banniel gwenn-ha-du,
banniel nevez ar vro, o deus lavaret ar baotred
yaouank. "
"Petra! penaos! c'hwi! banniel an otonomisted en
un interamant?... Kollet ho penn ganeoc'h, e Pont-
'n-Abad?.. Men difenn krenn, nom de Dieu!
klevout a rit ? krenn ha kras, Larnikol."
"..."
"Re hir ar gaoz en orjalenn. Me ho ped da zont
dizale betek va burev amañ, ma vo komzet ervat. Sell
aze ur van evit kas ur gozhiadez d'an douat !"
"Aotrou Prefed, ar vaouez kozh am eus lavaret
deoc'h e vo hec'h interamant da ziv eur hanter. Ne'm
eus na karr-tan na tren war-du Kemper, hag a'm
degase en-dro da Bont-'n-Abad abred a-walch evit
an interamant."
"Kemerit un taksi."
"Nann."
"Petra ?"
"Ne 'm eus ket argant da zrouziviañ."
Laorañs Larnikol, prennet e vuzelloù, a o a bet
laosket ar respont gantañ gant ur vouezh yen. Echuiñ
a rae, en ur grozmol voud :
"Marteze, memes..."
Harzhal a reas egile ahont :
"Me ho kortoz e Kemper, klevout a rit, ha diouzhtu,
aotrou maer. Kas a ran va c'harr-dre-dan d'ho
kerc'hat. Neo ket war zigarez un interamant e
c'houzañvin dizurzh en ho kêr, pe me n'eo ket
Romanetto va anv."
Hag en ha krennañ ar gaoz, sec'h.
Sellout a reas Laorañs Larnikol ouzh Louizig Born
hag ouzh Per-Yann Rafalen.
"Sell aze un ton all!" emezan a-benn ur pennad,
goude m'en devoe skrabet e fronell zehou. "Petra
rafes e'm flas, te, Per-Yann ?"
"Ne filfen ket gantañ."
Pa voe erru hanter-hent Kemper, e kildroioù
traonienn lenn Gourvarc'h, e taolas evezh, en un taol,
Laorañs Larnikol e oa aet kuit gant e zilhad pemdez,
hag hep trochan e varv. Ober a reas un hej d'e skoaz.
Hag e sellas a-dreuz gwerenn ar c'harr-tan ouzh lenn
Gourvarc'h, sac'het don etre diribinoù serzh ar
gwaremmoù, goloet gant gwez pin. Hej-dihej a oa
korzennoù hir ar pennduennoù gant an avel-sil, hag
an dour, un dremm riel dezhañ, a rede war e c'horre
hirisadennoù du, diouzh ma c'hwezhe ar gorventenn.
Respont a rae kleier kreisteiz an eil re d'ar re al,
dindan ar c'houmoul-glav, pa ziskennas maer Pont n-
Abad diouzh ar c'harr-tan, ur pezh gwetur du ha
lufrus anezhañ, e traon diri treuzoù dor vihan ar
Prefektur.
Tennañ 'reas war e anal, ha pourmen a reas e sell, ur
reuziadig, war delioù nevez maroñsennou an Odet,
sko aze, en tu all da ziv gael houarn ar froud. Sellout a
reas ivez, rak n'en doa ket mall mont tre, ouzh daou
dour uhel ha mistr iliz-veur Sant-Kaourintin, eeun
dirazañ, du o mein en oabl moret. Ha goude ouzh ar
pavez mouest. Trouz a oa en-dro dezhañ gant hiboud
ar stêr, hag ar c'hirri diniver war ar vali, ha sonadeg er
c'hafediez bras.
Maer Pont-n-Abad a oa ur porzhier ouzh e
chortoz, galoñsennou alaouret war e gasketenn, ha
nozelennoù alaouret war e chupenn c'hlas-du.
Ha maer Pont-'n-Abad ha mont da heul paoti an
nor. Moñs an tamm anezhañ, ha prest, evel ma
lavarer, da zistroiñ an torzhoù d'ar gêr.
Edo azezet ar prefed Romanetto ouzh un daol vras,
kichen unan eus prenistri e vurev: ur sal uhel, ledan,
nevez-flamm ha koaret ar plañcheiz anezhi ken na
lintre.
Sevel a reas, — un denig sec'h ha bev e oa, -
kerkent ha m'en doa en em ziskouezet Laorañs
Larnikol e toull an nor, hag eñ ha divale d'e zegemer,
astennet e zivrec'h, ha, war e ziweuz, e vousc'hoarzh
an hegaratan.
"Va maer ker," e lavare, "deut oc'h buan! Azezit !
Hag e lakae an den en ur gador-vrec'h ler en e gichen.
"Mont a ray ur berad porto ganeoc'h, moarvat ! A!
feiz !"
Hag e c'hoarzhe kannad ar Gouarnamant a galon
vat. "Ni a zo bet darbet dimp en em dagañ en telefon.
Ne gav ket deoc'h eo luik a-walc'h an dra ?..."
Lakaet e oa bet ar porto gant paotr e chaloñsoù
aour. Merzhout a reas maer Pont-'n-Abad e kammike
un disterañ, ha dougen a rae war e chupenn ur
seizennig ruz.
"Chañs en deus bet hennezh e-touez ar re all", , noa
ket Toñtoñ Laorañs evit mirout da soñjal. "Rak gant e
chouli brezel hag e Légion d'Honneur' en deus kavet,
d'an nebeutañ, ur plas sur."
"Yec'hed dimp!" a lavare ar prefed, en ur gas e
werenn d'e vuzell.
"Evit gant yec'hed!" a drugarekaas ar maer. Hag ez.
evas ivez.
Kendalc'h a rae ar prefed :
"Setu neuze emaint e soñi ober lidoù bras war
zigarez ar baourez kozh-se ?... A-viskoazh co bet
brudet ar Vretoned evit an doujañs a vagont e-keñver
relegou ar re dremenet hag o anaon. Kaerat doujañs,
kaerat doujañs, enor ur bobl !...
Hiziv, avat, va maer ker, e lavarin deoc'h, gant keuz,
rak, me oar mat eveldoch eo rimadelloù didalvez ar
pezh a zezreveller dimp, me 'lavaro deoc'h, avat, eo
treuzkemeret an obidou-se gant ar Frañs a-bezh...
hag an Europ, zoken."
Tonton Laorans a oa e zaouarn gantan war bennoù
e zaoulin :
"Gant ar Frañs a-bezh ?" emezañ. "Hag an Europ
zoken ?..."
"Ne lennit ket ar c'helaouennoù ? Gant lizherennoù
brasoc'h-brasañ e tennont evezh o lennerien war
mennozioù an dispac'herien, emaoc'h-c'hwi, den sioul
ha didrouz mard eus, en o fenn."
"O! o! Me zo maer Pont-'n-Abad, netra muioc'h :
ur gêr diaes da gas en-dro. Sabatuet on va-unan, ne
nac han ket, penaos eo deut a-benn an druez..."
"An druez ?"
"Ya! an druez ouzh ar vaouez kozh lazhet, -
marteze ivez an droukrañs ouzh ar vuntrerien, - da
unaniñ va c'henvroiz holl gwitibunan. Morse n'eus bet
gwelet e Pont-'n-Abad seurt emglev. Ne bado ket,
siwazh, pelloc'h eget dor ar vered. Pe...
"Nann, aotrou maer, n'emaomp ket ganti, nemet ha
livan rafec'h ho mennozioù...
Selout a reas al Larnikol ouzh an Ao. Romaneto
gant ur sel iskis, ha souezhet war un dro. Mont a rae
ar prefed gant e erv, primoc'h :
"O, me' oar, me 'oar ez eus ac hanoch un den leal.
Ha skuilhet hoc'h eus, hep marc'hata, ho kwad war
dachenn an emgann. Hogen, n'o deus ket an hol
fiziañs ennoc'h evel ma 'm eus, me. Ret eo bet din ho
tifenn e Burevioù Ministr an Diabarzh."
Laorañs Larnikol e tibrenne goustad e vuzelloù,
gant ar souezh o kreskiñ.
"Un notenn a'm eus bet, ya, digant ar Ministr e-
unan diwar-benn interamant ho maouez kozh."
"Ra vije bet evit kas argant da sikour hon
dilabouridi !"
"Keal ebet, evit ar pred, ha penaos e c'hellfe bezañ?
Rebechin a reer deoc'h - hag aze 'mañ an dalc'h -
bezañ en em lakaet da heuliañ — an notenn a lavar : e
penn! - gwashan enebourien ar Frans. Setu, a-barzh
kaout gwenneien..."
An taol-man e reas Tonton Laorañs daoulagad-
kelch. Hag ar prefed :
"Anaout a rit ar Vretoned Nevez gant o banniel
gwenn-ha-du ?"
"Ya! Deut int meur a wech da zisplegan du-man o
relijion dindan ar C'hoc'hu, evel an holl bolitikerien
all. Ha neuze ?"
"Den kaezh, gwashañ enebourien ar vro, setu petra
eo ho Pretoned Nevez, gwashoc'h eget an dorifor e-
keñver hoc'h avaloù-douar, treitourien en em silet en
ho touez, hag a zo o mennad rannañ Bro-Vreizh
diouzh ar peurrest eus ar Frañs. E-keñver drougiezh
ar re-se, — diskennidi ar Chouanted, — eo dizañjer
levezon Moskow, e-unan. Moskow, eñ, a zo douget
d'ar Frañs."
"Ma tegasont labour dimp-ni, Bretoned..."
"Nhoc'h eus ket, c'hwi, republikan, d'ober bod
dezho."
"Ne ran ket bod dezho."
"A! aon a'm boa bet ouzh ho klevout er
bellgomzerez. Meizet a'm boa a-dreuz... Setu n'eus
etrezoc'h-c'hwi, maer Pont-'n Abad, ha kañfarded ar
banniel gwenn-ha-du, emglev ebet ?"
"Emglev ebet."
"A ! ma vije ret krediñ ar c'helaouennoù..."
Stouiñ a reas an Ao. Romanetto holl laez e gorf war
an daol melen-lufr. Astenn a rae e ziv vrec'h diouzh
tu Laorañs Larnikol. Laouen a oa e vousc'hoarzh :
"A! va maer ker", e lavare, "eürus oc'h-c'hwi en ho
kornig. N'hoc'h eus da blediñ nemet gant ur gomun,
ma'z oc'h anavezet, doujet ha karet, ya, karet gant an
holl, ha n'eo ket sammet ho skiant gant preder ar
Politikerezh bras. Me 'oar ned a ket pep tra en-dro en
ho komun evel ma terefe. N'hoc'h eus ket, avat,
eveldon, ar Prefed, un troad, ul lagad, ur skouarn e
Paris, hag ar peurrest eus va c'horf ha va spered amañ
e Kemper pe e korn pe gorn eus an Departamant
sant kudennoù da ziluzian, hag oc'h eveshaat
dalc'hmat ma chomo reizh pep tra hag en urzh.
Kavout a reomp Pennoù-Fall, re alies, ha strebot ha
skoilh war hon hent. Kavout a reomp ivez, gant
trugarez, skoazellerien leal, uhel o ene, gwir
servijourien ar vro, e-touez maered hor Finistère.
C'hwi, va maer ker, a zo bet, evit ar wech, heñvel
ouzh ar re wellañ, hag en ho komun un harp divrall
d'ar Republik. An taol-mañ adarre, e tiskouezot ho lealded, e-
keñver ar Republik, e doare ma ranko tevel evit mat
an tamallouigoù displijus a steuer diwar ho penn..."
"..."
"En ur ober eus interamant ar vaouez kozh un
interamant dereat, hervez kalon an holl."
"Hervez kalon an holl e vo, pa vo holl dud Pont-'n-
Abad ouzh heul ar c'horf."
"N'eur ket evit mirout, ha ne glasker ket mirout
ouch neb a gar mont betek ar vered da heul arched un
den marv. Ur goulenn a ran diganeoc'h, avat, en anv
an urzh, en anv brud vat Pont-'n-Abad, va maer ker !
Grit ma ne vo ket gwelet liv banniel ebet, na ruz, na
gwenn-ha-du, nag arouez politikel ebet. Ho maouez
kozh, hi, ne rae ket a bolitikerezh... Ha displeget e'm
eus deoc'h levezon noazus ar beanved en em vod
dindan al livioù-se.
Ne choulennin ket diganeoc'h zoken lakaat en o
flas arouez nemeti ar Frañs, an drapo trikolor.
Aesoc'h a se e vo deoc'h roin hoc'h urzhioù...., dreist-
holl, peogwir e anzavec'h bremaik n'oc'h na dalchet
gant an dispac'herien-se na douget dezho."
Disabatuin a rae Tonton Laorañs, bep a damm :
"Ne'm eus lavaret netra seurt-se", e respontas.
"Ne'm eus ket da vont enep unyoul va c'henvroiz. Ha
mennet o deus kaout ar bannieloù ruz ha gwenn-ha-
"Penaos? War zigarez kas ur chorf d'an douar, e
asantfec'h e vefe graet eus al lid-kañv un dichekadenn
bolitikel ouzh al Lezenn hag ouzh ar Frañs ?"
"Buanoc'h graet e vije bet o lezel he buhez gant
intañvez ar Moal. Ne soñjen ket, avat, e vije aet den
da glask luziadennoù keit all."
"Ret eo gwelout pelloch eget penn ar fri, p'en em
emeller da ren ar re all. Pe oc'h kaset hoc'h-unan dre
ar fri. Va c'hredit, aotrou Larnikol, h o Pretoned
Nevez hag o c'heneiled, Dispac'herien ha Paotred an
Drailh a bep ment hag a bep liv, n'int ket chaletoc'h
gant ho pigoudenn varv eget ma 'z on, ma kredan
lavarout. Ned eont d'hec'h interamant nemet evit
kaout digarez da zisplegañ o filhennoù ruz pe gwenn-
ha-du, evit kaout un digarez da ober reuz."
"Mhenn tou, ur wech ouzhpenn, aotrou Prefed,
nem eus ket gwelet reuz biskoazh, en un interamant,
et Vro-Vigoudenn. Me 'bromet deoc'h ne vo ket reuz
ar wech-man c'hoazh."
"Nann, a-dra-sur, ne vo ket reuz ar wech-man
c'hoazh, aotrou Larnikol, rak difenn a reot ouzh ho
kengêriz da zisplegañ o bannieloù. Un urzh eo a roan
deoch, me, ar Prefed."
"Me zo maer, anvet gant ar bobl."
"Ha me zo ar Prefed, kaset aman gant ar
Gouarnamant, da virout ouzh ar bobl hag ouzh he
maer da ober sotonioù."
Savet e oa an Ao. Romanetto.
"Va 'veto' a lakaan, me ar Prefed, war ho pannielou.
Keit ha ma vin amañ, ne vo ket izelaet, en
Departamant, ar Frañs hag an drapo trikolor."
"Me zo maer, anvet gant ar bobl", a lavaras en-dro
Laorañs Larnikol, o sevel ivez. Krizet a oa e dal.
"Nann, c'hwi zo ac'hanoch Laorañs Larnikol
nemetken. Kemer a ran ar stur, me va-unan, pa 'm
eus galloud d'en ober. Ha ganin-me e troio pep tra
eeun-hag-eeun, kredit hardi !
Kenavo, Larnikol. Pa erruot er gêr, e vo ul lizher
siellet ouzh ho kortoz hag o kemenn deoc'h ez och,
abalamour d'ho tisentidigezh, torret, adalek breman,
hag e-pad daou viz, diouzh ho karg a vaer."
Abaoe ar mintin abred, kleier Karmez ahont a gase
a-dreuz an oabl izel klemm gorrek o son-kañv.
Skourradoù lukachenn yen a rae o stlibig war ar ruioù,
bep ar mare. Un estlamm, penaos en doa en em lakaet
an amzer diouzh liv ar speredoù. Rak kañv a oa er
speredoù gant marv Anna Louiza Kerlorc'h, intañvez
Per Mari Moal.
Paourkaezh Kein Aour ! truez e oa outi, muntret ma
oa bet dre fazi, gant hern kezeg ar warded. M'o doa
"difennerien an urzh" ur paourkaezh bougar da zibab
evit "ober ur skouer", n'eo ket ouzh hounnezh o doa
d'en e m g e m e r n'oa ket kenlodek en
Dilabouridigezh, zoken.
Droug a oa en holl ouzh Nerzh Dall ar Warded.
Ha lakaat a reas Pont-'n-Abad ober d'e gengêriadez
un interamant a gentañ klas : obidoù bras an iliz evit
netra a-berzh ar barrez, ha mizoù all an douaridigezh
war gont ar Gomun hag ar C'hevredigezhioù. En em
glevet e voe ivez e tremenfe an ambroug-kañv dre
straed ar C'hastell, evit mont d'an iliz dre-biou kreiz-
Ploum !.... Ploum !. Ploum, ploum, ploum !.
Paol Tirili a reas ur mell lamm.
"Gast, dija !"
Sellout a reas ouzh e eurier : div eur hanter.
"Mamm," emezañ, diwar e laez, dre doul diri ar
gegin. "It atav ! Me' sarro an nor."
Ploum .... Ploum !. Ploum, ploum, ploum !.
Edo an interamant o loc'hañ, traon ar ru Jean-
Jaurès, diouzh porzh ar Gwichaoua. Trouz boud an
taboulinoù a dostae goustad.
Klevout a reas ar c'here sklokadeg sokoù e vamm
war mein ar gegin, goude ur fri sec'het, hag an nor-
wer o tigorin hag o sarrin.
Hag e tostae an daboulinadeg, kañvaouus. Ur gwask
d'ar galon. Hag oc'h eilañ ar son lugudus, sklint kloc'h
bihan ar masikod. Neuze, pifoù paotred ar jim, ha
pedennoù kanet gant ar veleien.
Paol Tirili a stardas klok en-dro d'e c'houzoug e
skerb gloan, hag a wiskas e vantell domm.
Diwar dreuz e zor, e welas neuze o tremen hep
difrae dirazan interamant Naig Kein Aour. Bugale ar
skolioù gant o mistri hag o mestrezed, en daou du
d'an hent, o tiskenn davet traoñ ar C'hastell. E-kreiz
an hent, paotrig ar c'hloc'h bihan, gant e soutanenn
zu, giz ur beleg, ha gant e sailhig dour benniget.
Ouch e heul, douget gant gwazed yaouank, an holl
groaziou, an hini aour zoken. Goude, e renk, paotred
ar jim ruz ha paotred ar jim glas, gant o zaboulinoù, o
chleronoù, o fifoù.
War-lerch e teue beleien ar barrez: an aotrou
Kerdraon gant e zaou gure, an aotrounez Abgrall ha
Kilivere, hag un niver bras a-walc'h a veleien gozh eus
ar Gouent, war o surpilizoù gwenn.
Ha tennet gant daou varc'h du, goloet o chein gant
liñser du e zaeloù argant ar C'hañvoù Meur, ar wetur
zu a zouge arched Naig Kein Aour. Un archedig
bugel, — rak ar gozhiadez n'oa ket kalz a dra diouzh
he c'horf maouez... — ken na oa evel pladet dindan
ar mel kroaz wenn ledet war ar golo.
Merc'hed bihan bigoudenn a valee en daou du gant
ar c'hurunennoù hag ar strobadoù bleunioù.
Pep a c'houlaouen ganto en o dorn kropet, peder
bigoudenn gozh a oa bet lakaet da zougen korn al
liñser. Peder bigoudenn ken oadet hag o c'hamaradez
varv, garanet don o dremm kramennet, ha kruket o
choug dindan o mantell-gañv, du e-giz an noz.
Ouzh o ambroug, en daou du d'an arched, ur
banniel ruz echon gant pevar faotr yaouank war o
fenn noazh, en-dro da bep douger.
A-dreñv d'an arched, e teue ur banniel gwenn-ha-du
e liv, ouzh e ambroug ivez pevar faotr yaouank.
Stlakal a rae o flegoù gant ar skourradoù avel gleb.
Diouzhtu war-lerc'h ar bannieloù e teue, gant un
nebeut a gerentiezh da Naig kaezh, Laorañs Larnikol
hag e guzulierien. Evit an holl e oa Laorans ar maer
day. Hogen Toñton Laorañs n'oa ket e skerb en-dro
de zargreiz. Aotrounez kêr, notered, medisined,
konversourien vras, ar re n'oant ket dindan ar
Gouarnamant, a oa deut ivez, hag engroez ar wazed
gwisket ganto o dilhad sul. En em silañ 'reas Paol en
A-dreñv ar wazed, e tiskenne goustad, henvel ouzh
un eonenn wenn-kann, koefoù uhel ar merc'hed
bigoudenn war ur mor a zilhadoù voulouz du. Ur mor
a dud.
Ploum !. Ploum !...
Hediñ a raed al lenn, war an dorn kleiz. Edo erru
bugale ar skol hag ar masikod gant e gloc hig e traoñ
ar C'hastell ; sonn e oa ar savadur ramzel, aet du e
vein-benerezh gant ar glav, hag e bikol tour tev, uhel-
uhel, war an dorn dehou d'an hent.
Klevet e voe kanennoù latinek ar veleien.
"Hag ar yec'hed, Paol?" a c'houlenne Fañch
Dilosker digant e amezeg.
"Anoued e'm eus atav. Ne welez ket va beg liv
krampouezh Kemper ?..."
" 'Teus ket liv brav. Nemet 'benn an hañv..."
"Ne deu ket buan. Da c'hortoz, ne ran tra 'bet eus
va bizied... Petra' zo ?"
Chomet e oa gwetur an arched a-sav. Sevel a rae
safar a-douez an engroez, an eil o tic'houzougan
dreist skoaz egile, eus kostez ar C'hastell.
Mont a reas Paol da harpañ ouzh mogerig al lenn,
rak grad en doa kavet gant an arsav, ha keuz en doa
da vezañ aet diouzh ar gêr.
Laorañs Larnikol ha Per-Yann Rafalen, e is-vaei,
goude kuzhulikat, a loc'has war-raok, da vont da
welout.
E traoñ an tour, edo a-sav ar masikod gant e
gloc'hig hag e sailhad dour benniget; a-dreñv e gein,
dougerien ar c'hroaziou. Dres er c'hroazhent m'he
doa Naig Kein Aour ruilhet e-giz ur volotenn, tri
devezh a-raok, dindan treid ar roñsed.
Dirazo, war deir renkennad, o stankañ an hent war-
du kreiz-kêr, ar warded war varc'h, tok-houarn war o
fennoù dalc'het gant ul lerenn dindan o chink, hag o
fuzuilh a-dreñv o c'hein. Sonnet 'kreiz an avel-sil.
Ar c'habiten Simon, koulz lavarout hep fiñval e
vuzelloù, a daolas ouzh Laorañs Larnikol :
"Difennet mont dre greiz-kêr. Urzh ar Prefed !"
"..."
"Dre ar c'hae."
An hent, end-eeun, edo ar vaouez kozh o heuliañ,
pa oa bet lazhet... Tonket e oa dezhi ober ez-varv an
hent he doa pennadet ez-vev war-du koadou an
delioù pin...
Ne gave Toñton Laorans respont ebet, ken
souzhet e oa.
"A, gast!" a c'hrozmole Per-Yann. "A, gast, avat!"
Chom a rae berr ivez an den gant e gomzou.
"Skarzhit alese!" a gemennas an ofisour.
Dedostaet e oa aotrounez an interamant, ha,
nebeut-ha-nebeut, en em zastume ar wazed.
"Stanket eo 've' ru Moisan", eme ur c'hrennbaotr.
"Bet on o welout."
"Skarzhit !"
"Petra! Goude lazhañ dimp hon tud, mirout
ouzhimp da ober ganto interamant diouzh hor
c'hoant. Difenn ouzhimp hor ruioù zoken. I che,
lorgnez ! I che, loened brizh!... Ma n'eo ket ur
vezh !.
Etre feukiñ, sabatuin ha taerin e save tousmac'h,
lusk ha keflusk en engroez. Chwitelladennoù a
skiltras.
Prennet e vuzelloù, gwenn e zremm, ha sonn war e
varc'h, ar c'habiten Simon a daolas un trede gwech :
"Skarzhit !"
Ha setu ma tigoras an engroez. Krog e pennoù an
daou varc'h, ar baotred o doa degaset ar wetur-gañv
dres dindan fri kezeg ar renkennad kentañ gwarded.
"Ho sabrinier!" eme, krenn, ar c'habiten.
Holl a-unan e tic'houinas ar warded o sabrenn. N'eo
ket evit saludin an hini varv e oa, rak kendalc'h a rae
mestr ar soudarded :
"Evit ar wech diwezhan, it gant hoc'h hent !"
Goustad, goustad, ez eas ar wetur war he c'hiz, dirak
selloù mantret an dud. Tavet e oa an holl, nemet an
avel gleb ha yen a yude e korn ar Veilh-Vras eus un tu
d'ar c'hroazhent hag a-hed mein ramz tour ar
Chastell, en tu-mañ.
Hag e reas tro ar wetur-gañv hag e teuas war-gil, ar
wech-mañ, den em lakaat adarre e-tal mogeriad ar
warded war varch. Ken na voe sko an arched e
fronelloù ar roñsed
Tarzhañ 'reas hopadennoù fuloret a-douez an dud :
"Chastre !..."
"Kigerien an diaoul !..."
"D'ar galeoù !..."
Ar baotred, avat, o doa disterniet o jav hag a yae
kuit ganto. Krenañ raent gant an droukrañs.
"Lazhet eo bet ganeoc'h ; diwallit-hi."
Ha setu ma tavas en-dro ar yudadeg, pep a damm.
An Aotrou Person hag e veleien, dremmoù glac'haret
dezho, a oa dedostaet ouzh ar c'horf. War o seulioù
edo ar masikod gant e sailhig dour benniget. Tostaat a
reas d'o zro an tri banniel.
"Kyrie eleison..." e kanas an Ao. Kerdraon gant e
vouezh kozh o krenañ.
"
... Pater noster..."
Pedennoù ar re vary, kanet en iliz, kent neuze, edo o
vont d'o chas davet an nenv, evit ene ar gozhiadez
paour, e-kreiz ar ru, dres el lec'h ma oa bet
drouklazhet.
Storlokañ rae lien ledan ar bannielou. Ar wazed o
doa tennet o zokoù, hag ar merc'hed a rae sin ar
... Et ne nos inducas in tentationem..." a gane an
Aotrou Person.
"Sed libera nos a malo. Amen." a daolas an holl veleien,
a-unvouezh, keit ha m'en em lakae an Aotrou Person
da ober tro an arched, o teurel warnañ dour benniget.
Echu ganto al lidoù kristen, kuit ar veleien dre ar
c'hae, ar vasikoded ouzh o heul, daoubleget en avel a-
benn, o tonigenniñ o fateroù, a vouezh izel.
Ne zaleas ket an aotrounez da loc'hañ ivez. War o
lerc'h, ez eas kuit paotred an div jim, war gemenn o
renerien, ha bugale ar skol.
En tu all d'ar renkennadoù gwarded, e burev ar
c'homiser, e porzh ar C'hastell, edo ar c'homandant
Salaun krog er bellgomzerez :
"An urzh war an hent, komandant, an urzh.
Warnoc'h e fizian, penn-da-benn."
"Stanket eo traoñ ar C'hastell, aotrou Prefed. Ne
dremeno ket an interamant."
"Moarvat."
"Aet eo kuit ar veleien hag an dud a-zoare."
"Moarvat."
"Nemet chom a ra merc'hed, micherourien,
paotredigoù, en ur ger berr, ar bobl izel, o c'hwitellat
hag o youc'hal, ken na reont, aotrou Prefed. Daou pe
dri mil den, marteze, aotrou Prefed."
"Gwarded hoc'h
komandant. Skarzhit din-me an hentoù."
eus, komandant; peadra,
D'ar piltrotig, e tegouezhe holl war un dro,
strolladoigou gwarded dre Benn-ar-Pont, dre ar
c'hae, dre laez al lenn.
En em skignañ 'reas an dud, dreist mogerig al lenn,
dre zor vras ti ar Minor, 'rez moger ar C'hastell.
"Ou ! ou ! kigerien ! d'ar galeoù !...."
Kognet e oa chomet Paol Tirili gant un dornadig
paotred all, dres e korn ar pont, pladet ouzh gwern
vistr an orjal-dredan.
"Skarzhit !"
Techout a reas ar baotred, ma c'hellent redek.
Nemet ar c'here, n'oa mui dilui a-walch e dreid.
Dic haloupat a rae ur gward war e varc'h. Dres amzer
stouiñ, ha Paol Tirili d'an douar, gant un taol palm
sabrenn. Hep nemeur a zroug.
"Hoc'h tan!" emezañ o sevel prim, lagenn ouzh e
vantell.
"Moc'h!" a hope an dud, en diskan. "Skoin gant ar
re glañv !. Moc'h ! moc'h ! moc'h !.
Ur reuziad diwezhatoc'h, e pellgomze adarre ar
chomandant Salaun ouzh Kemper :
"Aotrou Prefed, eman atav ar warded o tifenn
straed ar C'hastell, hag un dornad mat a dud dastumet
dirazo. Kaer a zo skubañ ha diskubañ."
"Glav a ra."
11
"Nann, ne weler ket mui o bannieloù."
"..."
"Ar c'harr-kañv disterniet, ha korf ar vaouez kozh e-
barzh, a zo atav, ivez, 'kreiz an hent, e traon an tour,
e-tal renkennad kentañ ar warded."
"Grit evit ar gwellañ. Ne c'houlennan ouzhoc'h
nemet un dra : urzh... urzh. Kaset oc'h bet da Bont-
'n-Abad da servij an urzh."
Ma oa pennek diwallerien an urzh, e oa aheurtet tud
an interamant, ar grennbaotred hag ar merc'hed,
dreist-holl. N'oant ket da vezañ doñvaet na spontet
gant galoupadennoù mirc'hed, ha nebeutoc'h c'hoazh
gant ar skourjez.
Kement-se a ouie ervat ar c'homandant Salaun. A-
benn ur reuziad, e adkroge er bellgomzerez :
"Aotrou Prefed, emañ atav e traoñ ar C'hastell ar
wetur-gañv hag an arched, hag ar warded war varc'h."
"Komandant, fiziet e'm eus ennoc'h da gaout urzh e
kêr Bont-n-Abad. Deoc'h da veizañ va c'hemennoù,
pizh."
"Ha ma ne deuont ket da sammañ kuit ar c'horf ?"
"Grit evit ar gwellañ."
"Ur soudard on, aotrou Prefed, e servij va bro."
"Moarvat !"
korf ar vaouez varv."
"Goulenn a ran diganeoc'h un urzh resis a-zivout
"Petra
'vo graet ouzh korf ar vaouez varv,
emezoc'h? Me a respont, me, kement-mañ. Ma lez ar
soudard a zo achanoch astud Pont-n'-Abad da
da gontan ganin."
c'hoapaat an urzh, al lezenn hag ar vro, ho po-chwi
Ha krennet ar gaoz gant an Ao. Romanetto. Lakaat
a reas ar c'homandant Salaun e dog-houarn war e
benn, hag en kuit diouzh ar burev. Nec'het.
E porzh ar C'hastell, hag er-maez, e stlibike
stankoch al lukachenn, gant meloù bouilhardoù avel-
dro. Ken na blade an dourennoù war c'horre ar mein
kozh uhel. A-flac'hadoù.
"Simon!" a c'halve an ofisour, pa voe erru e traon
an tour."
Distroiñ a reas hemañ, un dorn war dalier e jav.
Diverañ 'rae gant an dour, tog-houarn ha mantell hag
all. Ouzh ar fiñvadenn a reas ar c'homandant gant e
chink, o tiskouez gwarded ar ged, e respontas ar
c'habiten :
"Rielet int, ur spont!"
Krozal a reas etre e zent :
"Ur vezh !... Peder eur tost, hep fiñval, e seurt avel-
sil !..."
Yudal a rae ar gorventenn, o sankañ, kivioul ha gant
herr ur froud, e strizhenn straed ar C'hastell, enket
eno etre moger sonn an tour hag an tiez uhel. Ha, pep
ar mare, o tifoupañ dre gorn ar chae, e flistre an
dour-c'hlav, ouzh ar warded, ' kreiz o daoulagad.
"Alo! Kemper! alo! ar Prefeti, alo! an aotrou
Prefed, dimezell ! Alo ! n'emañ ket en e vurev ? A !.
Trugarez !... Petra, dimezell ?. Lavaret en deus n'oa
ket kefridi ur prefed kemer ar valaenn ha mont da
skubañ straedoù Pont-'n-Abad?... Hag e oa droug
ennañ war zigarez ne veizen ket e urzhioù ?... Mat !
A ! Meneget en deus n'oa ket ret kendalc'h da stankan
ar hent, adalek ar mare ma n'oa mui a vannieloù en-
dro d'an arched?... Mat!... Hag an arched, evit
se?... Meneg ebet evit an arched ?... Trugarez
adarre, dimezell. Kenavo, dimezell !...
Diskrogañ en doa graet an ofisour, hep mall, ouzh
ar selaouerez.
"Ur wall-gudenn", e lavare. "Simon, petra 'rafec'h ?"
Edo egile, diwisket gantañ e vanegoù ler, o chwezhan
e anal d o m m en e zaouarn.
"Kas an hini gozh d'ar Romanetto, da welout... hor
gast a vicher. Aet on bav. Ha ne glevit ket an oristaled
all, ac halen ?... Chas gouez !...
"Simon, soudarded omp. Sentiñ a rankomp."
"Roit urzhioù dimp, neuze! Ne c'houlennan ket
gwelloc'h eget sentiñ. Lavarout din, neuze, petra zo
dav din ober."
"Aze 'mañ an dalc'h. An arched..."
"Ar re varv emañ o flas er vered. Dereatañ tra da
ober, da'm meno, a vefe kas ar c'horf d'ar vered, da
dremen an noz. Ober raint gantañ pezh a garint,
warc'hoazh, pa vo deiz en-dro."
"Ni ? kas ar c'horf d'ar vered ?"
"Ha n'eus ket amzer da goll. Nozin a ray abred gant
an diael a gailhastrenn gleb-teil-se."
Tonket e oa da Naig Kein Aour gaezh degas
muioc'h a stlaen gant hech interamant eget gant he
zriwec'h vloaz ha tri ugent a vuhez en o hed.
Freuzet o doa ar warded o ged, e traoñ an tour, ha
kaset o doa o loened d'ar c'hraou. Aet e oa an dour
dezho, an dud paour. Edont a-zevri o 'n em
gempenn.
Gwarded all, sec'h o dilhad warno, a zegouezhe.
Sterniañ 'rejont unan eus o fennou-kezeg ouzh ar
wetur-gañv. Hag ur gward krog e penn al loen,
gwarded al war varc'h oc'h ambroug ar c'horf, setu i
kuit dre ru ar C'hastell ha ru Kereon, - an hent
difennet mont drezañ a-raok, - war-du ar vered.
War o fouez e kerzhent. Evel ma vije bet pounner-
dreist ar samm a stlejent d'o heul.
Tec'hout a rae an dud d'ar red dirazo. Ha sarrin a
raed a-stlap, an holl dorioù. Hag e lazhed an tredan,
pa 'z aent hebiou, er stalio koñvers hag er
magazinou, a-hed ar ru skubet gant ar glav.
Ha ne welas ambrougerien korf Naig kozh nag un
ene nag ur c'hi, penn-da-benn hent ar vered.
Ahont, e oa morailhet an nor he barrinier houarn.
Didud-meurbet edo an alezioù hag ar bezioù, dindan
klemm ar gwez ivin, en amc houlaouenn steuet gant al
lukachenn.
Skoin a rejont ouzh dor tig an touller-bezioù. N'o
devoe respont ebet, kaer o devoe hejañ ha dihejañ
a n n o r .
Gwelout a rejont gouloù en un ti bihan, e korn ar
garn a gas d'an Ti-Toull. Hag ur gward tre :
"Moereb, lavarit din pelech emañ an touller, pe
alc'houez ar vered."
Ar vaouez kozh, azezet e korn hec'h oaled, o
tomman kafe war he zantad lann, a droas diouzh tu
an den, hag a c'hrozmolas un dra bennak evel : "Piv
'oar?" hag e troas en-dro ouzh he rouzig war an tan.
"Ha ma kasfemp ar c'horf d'an iliz?" a alie neuze
ur gward.
"Deomp!" a gemennas mestr ar strolladig, ur
marichal-lojeiz.
Ar c'horf-se, tennet e vuhez digantañ e gaou ha dre
fazi, ne c'houlenne ket roiñ o feoc'h d'e vuntrerien. A-
zoug o c'hamm atav, e tiskennjont en-dro e kêr. Hir,
trist, pounner e-giz ur morc'hed, ar gerzhadenn dre an
hent-se, — Hent ar Vered, - bet darempredet keit
all gant an intañvez kozh. An hent distrempet gant ar
glav, etre ar parkadoù kaol, hag an tiriennoù ; goude,
renkennad hir an tiez izel, karter ar Pennkêr, ar
skolioù, plasenn Garmez. Talbenn mein kozh an iliz.
debret gant an amzer. Gleb. Ker gleb !
Prennet e oa, rak noziñ a rae, gant an alc'houez
dorioù an Ti Santel, an nor-dal hag an nor vihan,
sanket don e gwaregoù mein ar porzh.
Marichal al lojeiz, rener an ambrougerien, a voe
graet degemer dezhañ war bondalez ar presbital.
An aotrou Kerdraon, kroaziet gantañ e vizied war e
gof, a selaouas ouzh ar soudard gant madelezh.
Respont a rae, avat, kent rannañ grik ebet, gant e
vourrenn. Lavarout a reas, a-benn ar fin :
"Tra ar gomun eo iliz Karmez, va den mat. Ne
c'hellan mirout korf ebet e-barzh an iliz da dremen an
noz, hep asant an aotrou maer. Deuit en-dro gant
aotre an aotrou maer... Al Lezenn eo."
Ha, pa chome ar gward dirazañ gant e nec'hamant, e
lavaras ar person kozh :
"Pe gant ur baperenn sinet gant an Aotrou Prefed,
peogwir eo an Aotrou Prefed brasoch mestr eget ar
maer. A-hend-all, kanet e vo, warc'hoazh vintin,
war gont an iliz, un oferenn evit peoc'h ene paour
Anna Gerlorc'h, intañvez Moal."
Al Lezenn, al Lezenn atav. Dre he grad, ne c'helle
ket an Ti Santel, an Ti Digor d'an holl, roin bod ha
repu, d'ur gozhiadez varv, he farrezianez, evit he
nozvezh diwezhan war an douar. Gwashoc'h eget ma
vije bet aet dirak Doue e stad a bec'hed marvel.
Ha setu perak e tremenas Naig Kein Aour he
nozvezh diwezhan war an douar, e porzh traon ar
C'hastell, e kompagnunezh he muntrerien.
Goudoret e voe an arched, karr hag all, dindan telt
bras ar marchosi, nepell diouzh al loened-kezeg, gant
div c'houlaouenn war enaou.
En em eilañ 'reas gwarded, a-hed an noz, evit
an arkuz.
Hag, a-hed an noz, e-mesk ar glav hag an avel, e
tassonas war bavez straedoù kêr, marc'hekadenn ar
strolladoù-ged.
*
En o c'haoued diskennet diouzh an tach er gegin, ha
lakaet war bazenn uhelañ an treuzoù, evit bezan
nactaet ervat, Fifi, Mimi ha Jojo a stlibike gant o
divaskell dour fresk o c'hibellig, hag a biklamme, sart,
avazh-glud da vazh-glud pe ouzh ar barrinier orjal fin.
Fifi, Mimi ha Jojo, div vamm hag un tad, a oa
seranted bugale Mari Tirili, ur c'hoar da Baol aet da
chom d'an Naoned. Paol a oa bet roet e karg dezhan
warlene gant e nizien al loened bihan askellek. A-
wechoù e chome ar c'here tri dervezh penn-da-benn
hep dont war o zto. P'en em lakae outo, avat, o doa al
labousedigoù, dreist o c'hoant, dour fresk d'en em
sesañ en o fodig gwer, mell, sukr, saladenn, gwastell
sec'h ha bara boulomig. Karat banvez evit ar
seranted! Hag e luc'he pennoù-spilhou du o
daoulagad ker bliv. Hag e taole Jojo, an tad, e
c'hwitelladennoù taer.
Edo miz Ebrel, goude miziou moret ha yen, o
laouenaat. Kantren a rae un aezhennig skañv en-dro
d'ar skourroù hep delioù, hag er jardin, glas-oc'h-glas,
e tarzhe ar broñsoù, hag e tigore ar melionennoù, tra
ma flamme pennoù aour ar jonkilhez, anvet ivez
bokedoù koraiz.
En tu all da vogerig al liorzh, gorre al lenn a oa
sklaeroc'h e liv.
Dastumet en doa Paol un duilh aouredal, digarez,
war un dro, da c'hwennat e blant sivi, hag edo a-zevri
o sankañ, hep o zorriñ, ar bleñchigoù tener etre
barrinier ar gaoued. Klevout a rae ar seranted c'hwezh
an nevez-amzer, rak, endra ma 'z ae Jojo e belbi gant
e sonig, ker galloudus e-keñver ur c'horf ker munut,
an div vamm a daole ivez o c'hri, hep ehan.
Daoulinet war an diri mein, kemer a rae ar chere
plijadur o sellout ouzh al labousedigoù.
Hag en un taol, e ztemm o 'n em gavout dic'hoarzh
gant ur sonj tremenet prim en e spered.
"Gwir eo, koulskoude". ', emezañ, "ne ganan mui na
ne c'hwitellan mui, abaoe ur pennad. N'eus ket keit-se
e yae va beg en-dro e-giz hini al loened bihan-se. Ha
ken disoursi."
Sevel a reas, gant ar peurrest eus e zornadig
aouredal.
"Ha ne ran mui netra, nemet disvalan prederennoù,
abaoe ur viken. Pell emañ pardon Treminou...
"O 'pala! 'frai' bihan! Poent dimp ober korf
nevez... ha n'eo ket koatañ eo !.
En em zic'hourdañ 'reas evit tennañ hir war e anal.
Aux armes, citoyens !
Formez vos bataillons !...
Sklintinet en doa kloc'hig dor an hent. Ha div
vouezh gwaz a grene ar speurenn ganto, o teurel ken
na daolent :
...Et un lit rempli d punaises
Et d'cafards
Fait trembler l'armée française
Tous les soirs...
"Aze oas, Paol?" a c'halve unan. "Va botoù, ma
pennadin hent diouzhtu."
Erru oa ar c'here en e stal. Ouzh e welout, Ivoñ
Trebern, bagour aet da galvez abae ma ne vez ket
mui fardet bagoù e Pont-'n-Abad, ha Joz. Tarv, ar
marichal, en em sonne e-giz daou beul, e-kreiz al leur-
zi, difiñv o fennoù, o sell eun dirazo, stok-ouzh-stok
o seulioù, hag o divrec'h a-hed o c'horf, troet war-du
Paol palvoù o daouarn. Ha reut ar baotred.
Diroll a rejont da c hoarzhin, bliv-bliv o lagad, dirak
penn sabatuet ar c'here. Ha kerkent goude :
"Un'! deux !" eme Trebernig. "Plouz, foenn ! plouz,
foenn! soldats brezhonek, quand je cause à un, je
cause à pemzek! Répondez! Taisez-vous! Face ar
bern teil. Halte !"
"Repos!'" a gemennas Paol, evit farsal ivez." 'Ti piv
co ker 'bon ar char-gwin-hoc'h"' ?" a c'houlenne, dre
ma klaske botou-ler an Trebernig bihan. Dindan an
anv-se e oa anavezet ar bagour. N'eo ket peogwit e oa
dister a gorf; er c'hontrol. Uheloch e oa eget e
gamarad Tarv, ha ker bras e nerzh, pe vrasoch.
Nemet an diwezhañ e oa eus torad an eizh Trebern.
"Char gwin? Charinket 'z eus bet ur fistolennig,
marteze. Memes tra ez comp da lakaat hon anv evit
mont d'ar 'skalf'. Ne teuez ket ganimp ?"
"N'on gour mui. Neuze, bet 'm eus va gwalch er
Marok
"Te' breg, 'frai' paour ! Ne'm ije ket kredet, memes
tra, e vijemp bet lakaet ken izel, war zigarez emaomp
dilabour. Abaoe 'maomp e grev, goulenn digant Joz,
eo goloet mogerioù kêr gant skritelloù, melloù
skritelloù livet splann merket warno: 'Paotred
yaouank, it da soudarded! Kemerit ar vicher
soudard !' hag all..."
"O! da zibab ez eus: martolod, kanolier, blenier
kirri-dre-dan, nijer, marc'heg, mekanisian, gwisket
mat, maget mat, pacet mat, ha rataplañ! ha, war ar
marc'had, pa vo echu da amzer ganit, ur bañsion gant
ur 'pokad grifoù'... N'eo ket gwir, marichal-pin ?"
"Re wir, bagour an Ankoù." Dirollan 'rae ar
marichal d'e dro :
"Diskroget hon eus, hep ma vankas gour, eus al
labour evit tennañ warnomp evezh ar Gouarnamant,
evit kaout, dre e c'hrad, peogwir eo ar mestr bras,
sañset, labour ingal, a-benn ar fin, e-barzh ar vro, ha
pae a feson. Ha setu petra en deus kavet ar
Gouarnamant da ginnig dimp: kemer servij en e
armeoù ! ober diouzhimp - perak nann ? — 'Bugale
Vari' mat da lazhañ an Naigoù Kein Aour 'tro-aze.
"Ar seurt skritelloù a vez gwelet 've' er c'hêrioù all",
eme Baol.
"Ya! amañ, evit se, e teuer da ober ar chin dit betek
e ti da dud," a respontas Ivon Trebern. "Me, war
zigarez oan serjant, oc'h ober va amzer, eur deut, mar
plij, da ginnig din kemer va galoñsoù en-dro. Ur plas
mat d'ur mab-kaezh micherour dilabour, ne gavez
ket? Hag e prege ker brav an 'truchon' ouch ar
'chon': 'Gwelloc'h deoc'h sinan diouzhtu, c'hwi 'oar !
Ar vro-mañ n'eur ket prest da gaout labour enni !'
Me, mont d'ar skalf"' en-dro? Dell gweloch
din krevin amañ."
Hag e tufas ar bagour.
"Ober goap ouzh an 'druchoned' a ra ar re-se".
lavare Joz Tarv, neuze. "Ne welan er 'skalf' nemet
dismegañs; sailhadoù dismegañs, evit pemp kwenneg
bedeiz. Rak, evit diwall enor ha pinvidigezh ar
Frañs, me, te ' oar. Evit diwall an urzh er vro...
Tevel a reas ar paotr. Neuze e tic'hwezhas, kasoni en
e vouezh :
"Ur vro ha n'eo ket kad memes da roiñ bara trankil
d'he labourerien... hag a vag he bugale gant spont
pemdeziek ar brezel.. Me 'wel da gentañ, me, 'grifoù'
ar re giz-kêr a vo roet din urzh da ziwall. Me, ne'm
eus netra da ziwall, nemet va c'hroc'hen. N'on ket ki
a-walch c'hoazh evit mont, evit un tamm askorn, da
ober chiboud, memes gant ur fuzuilh, 'kichen toull
dor ar re binvidik."
Graet en doa Paol ur pakad eus boto Ivon
Trebern.
"Me' 'bocho ' ac'hanout..." eme heman.
"Ya! ya! pa vi jeneral war arme ar'goied', a droc'has
ar c'here. "Te' oar mat eo evit netra keit ha ma pado
ar grev."
"Oi!" emezañ neuze. "Oi! ha va filiped a oa bet
disoñjet ganin war dreuzoù at jardin. Pelloc'h int aet
gant ar c'hizhier."
Ha kuit Paol en tu all, gant difrae. Distroin a rae
raktal ha lochet :
"Lar 'ta! 'chojiked!' ! O klask labour e oac'h. Amañ
'z eus da 'vazengin ' a-raok mont d'ar skalf'. Kreñv
oc'h 'giz daou varc'h. Deuit ganin da esaat ho nerzh."
"Petra 'zo da ober?" a c'houlenne ar baotred.
Asambles o doa en em lakaet da dennañ o chupenn.
"Roiñ din an dorn da zegas va statu betek kreiz va
liorzh. Bremañ 'vo brav an amzer... Hag e c'hellin
labourat er-maez."
Diskenn a reas an tri faotr e traon al liorzh, ma oa
goudoret an delwenn dindan he zoennig-disglav. Ur
skrab d'ar penn, ur skop en daouarn, hag i krog
diouzhtu er maen. Samm tri den k r e v a oa dioutañ.
Ha Paol n'oa ket mui un den krev. An daou ronfl all,
avat, a o a gouest a-walc'h da hejañ tour-tan
Penmarch. Memes tra e teuas bec'h d'o ler. Diveran
'rae diouto ar c'hwezenn ruz, p'o devoe, goude meur a
denn anal, degaset an delwenn, hag he lakaet ouch
harp ur bern mein, e-kreiz liorzh Paol Tirili.
Un delwenn sonn, kizellet dre ar munud traon ha
laez he c'horf, gant he bizied kroaziet war boull he
c'halon, ha disneuz atav ar penn anezhi.
"Gast ! avat, Santez Vari !" a zic'hwezhe ar c'halvez.
"Bravoc'h eo c'hoari sankañ spilhoù e revr an dud
eget pourmen ho kalite."
Nag an Trebern na Joz n'oant kristenien vat.
Buanoc'h e tarzhe ul ledouet war o muzellou eget ur
bedenn. Kamaraded e oant o-daou, avat, d'ar c'here,
ha graet o divije muioc'h da rentañ servij dezhañ evit
e werc'hez-vaen, hep soursial gant rak pe berak.
An taol-mañ, koulskoude, dre ma wiske en-dro e
chupenn, e c'houlennate Ivoñ Trebern :
"Evit petra an diaoul, 'teus dibabet Itron Varia
Garmez da skultañ, kentoc'h eget Jani Dreo, hec'h-
unan, gant he c'hoef, peogwir 'mañ ar mod névez
skultañ bigoudenned? Aesoch e vije bet da
w e r z h a n .
"
"Ya! perak an diaoul?" a respontas Paol, en ur
v o n t .
Chom a reas ur pennadig dilavar. Un dorn war e
groazell, an dorn all a-dreñv e benn, sellout a rae,
diwar dreuzou ar gegin, ouzh an oberenn war ar stern,
ahont, 'kreiz e liorzh.
"An dra-se 'm ije gallet lavarout deoc'h c'hwec'h miz
a zo, pa oan yac'hoc'h... pa oa 've' chichañtoc'h ar
pennoù, 'tro kêr.. O! evit tennañ da Jani Dreo, fri,
genoù, tal ha chink, tennañ 'ray e-giz e tenn ur vi d'ur
vi. Nemet, aze n'emañ ket tout. Dav din ouzhpenn
lakaat ur sel yaouank en he lagad, ha dousaat he
muzeloù mein gant ur mouschoarzh: ur sell, ur
mousc hoarzh...
"Ya!"
"Me'n em gompren : hag a daolfe sklerijenn en-dro
dezho."
"Kad out"
, eme Joz.
"C'hwec'h miz a zo e kaven an dra aes da ober, e-giz
stouiñ da zastum aze un dornad aouredal. Bremañ,
n'on ket kad. Gant ar vizer a wel unan en-dro dezhan
abaoe warlene, gant an taol tomm-ha-yen co bet
riellet va gwad gantañ, ive, ne vourr ket unan mui. Ha
me, pa n'on ket eürus, on boud war va labour."
"Kizidik eo hemañ 'giz ur plac'hig..."
"Aon a'm eus a-wechoù da chom berr."
"O gast ! azer a zo."
"Me 'oar re vat ! N'eus den o c'hortoz war-lerc'h va
statu."
"Penaos n'eus den o c'hortoz war-lerc'h da statu ?" a
daole Joz, herr. "Me ' lavar, me, e vo 'kech' meur a
'druchon', tro aze, pa vo echu penn-da-benn da
Werc'hez."
"Me 'vo atav"
, a choarzhas Trebern bihan. "Gouel a
vo graet dezhi. Ha fichet e vo gant bodadoù bleunioù
banal, memes, 'giz siminal an tiez nevez. Ha mar
karez, ez aimp da ganañ d'an iliz asambles gant
Gregor."
"Amzer dideotañ ho po, neuze",
, eme Baol en ur
c'hoarzhin ivez. "Ha, koulskoude, 'fraied' paour..."
Troiñ a reas adarre e sell ouzh an delwenn.
"Gallout kizellan ar penn-se, hervez va youl !... Ha
me lavar n'eo ket evit gounit 'grifoù' an hini eo... Ar
gwashan zo, n'ouzon ket petra zo peg e'm revt abaoe
pardon Treminou...
"Koulskoude 'oa bet plijadur gant ar 'voizenned"!, ar
sakre Mor-Hoc'h hag e vag."
"Evit plijadur, bet e oa. Nemet, abaoe, diwar an taol
tomm-ha-yen a'm boa tapet e-kreiz al lec'hideg, on
troet da grank gwak. Gant daouarn yod; gwir! gant
daouarn yod.
Na'm eus ket kroget e'm oustilhoù skultañ abaoe on
savet en-dro !... Gwengolo, Here, Du... ." Kontañ 'rae
ar c'here war e vizied... "Ebrel! Seizh miz leun !
Troiñ a ra an amzer, ha ne ran netra. Ha neuze, n'eo
ket klask digarezio eo da leozennañ... Gant
monedone kezeg ar re-se war ar pavez, noz-ha-deiz, e
ya goullo penn unan. Ha kizidik, ya! E-giz ma vije ar
chezeg o pilpasat e-barzh... Dalit! keit ha ma vo ar
re-se aze, ne vin ket evit labourat !"
Edod oc'h enaouiñ ar gouleier tredan, pa oa Paol o
vont tre e sal Kafe Bras Kerne, un ostaleri aozet kran,
nevez a oa, gant Youenn ar Goff, he ferchenn, e
traoñ diabarzh maner ar Gernaflened, war ru ar
Gereon. Adkempennet eo bet lojeiz brudet senesaled
ar Pont, gant ul leur-zi nevez, melloù melezourioù,
hag ur bern taolioù bihan evit an everien. Miret e oa
bet, evel just, ar mell siminal maen-benet en he flas.
Ha n'eo ket an divalavañ tra a oa er sal, gouez d'an
e s t r e n .
N'eo ket war zigarez eur aet berr war ar 'grifoù' e
ranker bezañ ki. Gounezet e oa bet gant an Tarv hag
e Drebern ul lonkadenn reut evit ar skoazell o doa
roet da Baol da zegas e vaen da greiz e liorzhig.
Lavaret en doa hemañ dezho en em gavout eno evit
ar 'charinkadenn', kerkent goude koan. En ur gas ar
bannachig war draon, e vije kavet an tu, hag ar
'pevare', da c'hoari c'hartoù, ha tremen brav un eur
bennak a-raok mont da gousket.
Erru oa Paol ar c'hentañ. Mont a reas, endra ma
tistarde e c'houzougenn c'hloan, da azezañ e penn
pellañ ar sal, en ur chorn, harp ouzh ar speurenn
goad ha gwer-greunek a lakae disparti etre ar sal-dañs,
a-dreñv, hag an ostaleri. Hag e c'houlennas ur grog
amerikan.
N'oa ket e-unan. Eus un tu d'an nor-wer a skoe war
ar straed, daou baotrig, c'hwezek pe seitek vloaz
marteze, azezet fur, ne rannent grik. En tu all, pevar
gwaz, hag a vage, i, jolori. Hini ebet eus ar pevar-se
n'en doa un dremm anavezet gant ar c'here.
"Hag e kavez just an dra-se", a c'houlenne unan
digant ar baotredigoù, "mirout ouzh tadoù a familh
da c'hounit bara d'o bugale ? Te' gav n'eo ket ur vezh
gwelout, en ur gêr evel houmañ, stalioù, labouradegou
ha chanteriou dilezet a-ratozh gant an holl, gant o
mekanikoù o vont gant ar mergl, pa 'z eus tud hag o
deus naon, ha ne c'houlennont ket gwelloc'h eget kiañ
ouzh al labour, hag a zo deut a geit all evit goulenn
'amboch' P
'Amboch ?... Neus ket labour amañ... E grev
emañ ar stal'. Ha sell aze ur respont. Perak ne
lavaront ket dimp eo lor hon daouarn, ha n'ouzomp
micher vat ebet ?...
Ur vezh, emaon-me. Hag ur seurt grev, unanet enni
mistri ha mevelien, piv a lavaro din gant piv eo
harpet, gant piv eo paeet ?"
"Gant tud Pont-'n-Abad aet skuizh o chalkat
goullo."
Difoupet e oa ar respont eus genoù Paol Tirili.
Troiñ a reas ar pevar estrañjour ouzh e du. Unan,
kozhik, en doa ur barv hir, ur penn disto, ha
daoulagad du lemm. Paotred war-dro tregont vloaz a
oa an tri all, divskoaz ledan dezho, ha gobari
micherourien, diskramailh un disteran.
"Chomit da chalkat goullo, peogwit e plij ganeoc'h.
N'hoch eus ket, evit se, da virout ouzh ar beorien al
da 'hounit o boued. Rak 'lec'h al ez eus peorien ivez,
hag a gemerfe labour."
"... Hag a dennfe bara diouzh genoù peorien Pont-
'n-Abad, ma vefe roet aotre dezho, e fell deoc'h
lavarout."
"Selaouit an askell-groc'hen, paotred!" Dirollañ
'reas an den da ziskisañ leizh e zent. C'hoarzhin a reas
an holl daoliad, da heul.
"Ne'm eus ket lavaret netra ker farsus-se", eme Baol
Tirili, feuket. Hag e lakaas e fri en e werenn o
tivogedin.
"Kollet da deod ganit, mignon bihan?" a
c'houlennas unan all. "Heñvel out deut ouzh an daou
fri-karn aze !"
An daou 'fri-karn', avat, a oa bet sachet ganto o
zeid. Paol, diouzh e du, en doa meizet doare an
everien. Eus ar seurt kañfarded a weler e kement kêr
dilabour, ha kaset di n'oar den gant piv gant kefridio
dianav o fal.
Respont a reas, evelato :
"Mar o deus tud ar vro-mañ diskroget a-grenn
diouzh al labour, n'eo ket evit ar blijadur, nag evit
kemer o repoz. Peogwir o doa naon, ne lavaran ket.
Ne chome mod all ebet, en o c'herz, da frapan evezh
ar Gouarnamant war o stad reuzeudik. Ha chom a
raint e grev keit ha ne vo ket bet graet tra pe dra
evito. Ma c'hellint bevañ diwar o labour. Gant enor.
Ha n'eo ket e-giz klaskerien aluzen..."
"Ur vezh eo kontañ seurt traoù. Ha ma rafe holl
gêrioù ar Frañs pezh a ra Pont-'n-Abad..."
"... Na gant argant dastumet en toulloù-fi."
"Gant petra ?.... Lavar en-dro..."
Savet e oa an den, hag e tostae, ouzh brañsell e
zivskoaz, ouzh taol Paol Tirili.
"Me 'lavar dit, me, ne dle ket dibriñ an neb ne
labour ket."
"Me lavar deoch, me, n'eus ket labour evit fall-
traoù eus ho rañs, e Pont-'n-Abad..."
"C'hoazh !"
".... Hag och re baeet dija evit ober ar vicher lor
oc'h deut da ober er vro-mañ."
"Ha ma tennfen dit laezh eus da fri, aotrou penn-
maout? Tri egistout a lakafen e-barzh va bragoù
voulouz."
"Che, 've'! Che, 've' !..."
Heñvel ouzh gwask un durkez, en doa kroget un
dorn e skoaz an estrañjour. Ken na rankas dizroiñ.
Ma oa bras an den, e oa brasoc'h c'hoazh Joz Tarv.
Eñ an hini oa. Hag eñ ivez en doa un otoù voulouz
ledan. Laouenaet-holl e zremm gant ur mousc hoarzh
echon. Holl e zremm, nemet bivig e lagad. Hag e
talc'he kaoz :
"Abaoe ar geit n'hor boa ket en em welet... Tremen
bloaz d'an nebeutañ... 'teus ket soñj ? ahont e Javel,
pe, marteze, e Sant-Denez?... Setu 'maout deut, 've',
da Bont-'n-Abad da glask implij da'z rastell-doull !.."
Dispegañ 'reas diouzh skoaz egile. Hemañ oa start e
javedoù. Ken na zraske e zent.
Hag an Tarv, hegarat atav, hep tennañ e sell diwar
daoulagad an hini all.
"Lavar din da anv 'ta..."
Egile a yae goustad war e giz.
"A! n'eo ket dav! Bremañ 'm eus soñj : Judaz, fas
melen, topiner, iser, strabouilher..."
"Han!"
Daou zorn an den o doa lopet war bruched Joz
Tarv. Hag ar marichal, skoet gant nerzh un horzh, a
gile daou pe dri c'hammed evit kouezhan war e revr,
sko e taol Paol Tirili, e zargreiz ouzh speurenn ar sal-
dañs.
Trumm, avat, en doa lammet en-dro war e dreid.
Amzer sarrin ha digorin ul lagad, e oa sailhet, sanket e
benn etre e zivskoaz, war e enebour. Un taol penn.
Ur c'hroz tranket. Hag o tilec'hian div pe deir zaolig, e
loc'he, prim-tan, ur furm, davet dor ar straed. Ha
plench traon an nor, torret gant pouez ar c'horf, a
zigoras gant un drask sec'h, dre ma stirlinke
drailhennoù gwer war ar pavez. Aet e oa an den da
ruilhal betek ar wazh.
Ha Joz Tarv, en ur pennad-tizh, kuit war e lerch.
"Torc'h ludik!" e kroze. "Trouz e klaskez? Trouz a
vo ! Boc'h bidi Botigao !...11
Un taol luziañ-pav digant unan eus an diavaezidi al,
pa dremenas hebiou dezho, a lakae ar marichal da
strebotiñ. Diwar e dizh, ez ae d'en em deurel, a-stlap e
gorf bras, dres war chorre e enebour, p'edo hemañ
oc'h adsevel. Krogañ 'reas ennañ gant un dorn dre
laez e roched, ha gant an dorn all e tisvante ur
roñsadenn euzhus outañ e-kreiz e fas.
"Trawalc'h 'teus bet !..."
Trouz ur c'horf, stlapet war ar straed evel ur sac'had
avaloù-douar: ur 'Judaz' all, semplet, o tufat e zent e
poulladoù gwad fetis, a oa aet da gavout e geneil er
wazh.
Kann a oa en ti, hag arrebeuri o ruzañ, ha gwer o
torriñ. Rak erru e oa Ivoñ Trebern brav-bras evit
kaout e lod-jabadao. Gwelet en doa ar bagour an taol
luziañ-pav. Aet e oa gouez. Ha n'en doa ket graet ur
pleg paotr e luziañ-pav etre e zaouarn ramz. Un taol
dorn kreiz e zent, hag er-maez.
Krog edo gant an trede, hag e ruilhe gantan war al
leur-zi mein hag e tic'haste outañ. Egile, avat, en em
zifenne kalonek. Tagañ 'rae gant e zent, skoin a rae
taolioù treid, pe e turie al leurenn gant e votou-ler
tachet, roc'hal a rae, dre ma sanke e ivino e gouzoug
ar bagour.
Ker prim, ken trumm, ken dillo e oa tarzhet ar reuz,
ma oa chomet Paol Tirili digor e c'henoù da gentan.
Sabadac het.
Paotr kozh e varv hir, ivez, a oa bamet an tamm
anezhañ, en e gorn. Neuze e lakaas e zorn dehou e
chakod e feskenn, e zaoulagad o parañ war an Tarv o
tegouezhout.
Paol, avat, tommet e wad, ha disaouzanet, en doa
kroget en ur sifon war un daol. Hag en ha mac'han
war al lañchennig, oc'h eeunañ daoulagad ar c'hozhig.
Chintrañ 'reas taer an dour trenk. Dallet, beuzet barv
ha dilhad ar c'hozhig; hag e flistre an dour atav.
Ha setu un tenn o strakal; hag ar melezour bras o
sklentañ, mil faout ennañ.
"O torc'h moal, 'flaerieu' kozh", en doa an Tarv
amzer da leuskel. "Ur revolver? O chañbo kozh!
Del ! loen Kain !..."
Un diael a daol botez e revr an hini kozh, hag
hemañ, d'ar piltrotig prim-prim, betek kreiz an hent,
ma tisac'he en e vern, gant ur c'hlemm truezus, e
zaouarn ouzh e zargreiz.
N'oa ket pell war e lerc'h an emganner diwezhañ.
Graet e oa bet e stal dan den gant Ivoñ Trebern.
C'hwezhet e benn, e c'henoù o tiwadañ, taolet e voe
de dro a-stlap e gorf, war an hent.
"Skarzhomp !"
O zog-houarn o lintran ouzh gouleier kreiz-kêr, e
terede ar warded, ahont, e traoñ ar C'hastell, gant o
mirc'hed d'ar pimperlamm.
"Dre ar porzh, paotred sot, fustit dre ar porzh!" a
leñve an ostiz hag an It. Goff, e wreg. "Ur brezel-
lazhañ-tud, va Doue ! Freuzet din va zi !..."
Ur c'hoarzhig mut en doa bet Paol o lenn e
gelaouenn.
"Kaset e vefe unan d'ar groug gant ar pennoù
makaka-se !..."
Pa voe adarre e-unan, ez adkemeras ar gazetenn evit
lenn ur wech ouzhpenn ar pennad-skrid en e hed
Dindan ur c'heloù bet dezrevellet dija d'e lennerien :
PEVAR DEN GLOAZET GREVUS KASET D'AN OSPITAL
e perak-diberage skriver ar pennad, gant lizherennoù
bras :
ADARRE DORN KEVRINUS GWENN HA DU ?
"Lennet o devo hol lennerien amañ end-ceun, ha dindan
hor sinadur, danevell ar chrogad a voe skuilhet gwad
puilh en e gerzh, e-kreiz kêr Pont-'n-Abad, en derc'hent
dec'h da noz.
Emañ atav en ospital ar pevar den gloazet. Difennet eo
komz outo, gant ar fall emañ o stad. Torret eo bet o
genoù — ha n'eo ket un doare komz ez eo - da dri
anezho: javedoù ha dent. Ne venegomp ket ar
c'hostezennoù mazaouet. N'eus nemet an hini koshañ, o
rener, hervez a greder, gouest da ober gant e deod : heman
emañ ar gouzañv en ul lec'h al eus e gorf.
Nemet, e doare, n'oar ket nemeur a dra, pe ne c'houlenn
ket displegañ ar pezh a oar, — perak ? — a-zivout
darvoud kevrinus sal-gafe ru Kereon. Marteze e vo
helavaroch an den gant e alvokad pe gant enselerien hag
enklaskerien polis Roazhon, — meulet ra vezint! -
Diskennet eo ar re-mañ e kêr, evit degas ar sklerijenn war
an abadenn.
D'an ampoent, e ouzer anvioù ar reuzeudien bet gwanet
ken divalav. Gouzout a reer ivez e oant deut a Baris, —
war gemenn piv? — gant ur gefridi ne nac'hont ket :
torrin ar grev.
Seurt tra a c'hoarvezas dija e Douarnenez, soñj o deus
hol lennerien, moarvat ; rak brud bras e oa bet graet d'ar
mare gant an tennoù revolver a voe kaset gant unan eus ar
gañfarded e gourlanchenn an Ao. Flañcheg, maer ruz kêr
veur moridi Breizh-Izel, hag e penn un niz dezhañ.
N'eo ket a-zivout ar baotred vac'hagnet, avat, e vo bec'h
e-touez an enklaskerien, — meulet ra vezint! — An
diaesan a vo gouzout gant piv ha perak int bet skoet. Rak,
daoust pegen souezhus e c'hello bezan kavet an dra, n'eus
bet gwelet na liv na roud, — lennit mat, na liv na roud !
— eus o 'c'hastizerien'. E kreiz-kêr! E sal vras ar c'hafe
brasañ ! Ken trumm eo deut an dianzavidi ha, graet o zaol,
ken trumm int loc'het kuit en-dro... n'oar den dre
belec'h !... N'oant ket korriged, koulskoude... Setu pell a
zo, a drugarez Doue, ne gred ket mui ar Vretoned er
gorriged.
An Ao. Goff, ostiz meurbet enorus Kafe Kerne, e bried
hag e verc'h, a zo dalc'het o spered, hor c'hredin a c'heller,
gant ar choll a zo o hini. Torret ha drastet o stalikerezh.
Peadra o deus gant o glachar hag o mizoù, daoust d'an
Asurañs. No deus gallet roin diskleriadur a-zoare ebet eus
ar penaos hag ar petailh a c'hoarvezas an emzrailh. Un taol
korventenn, e gwirionez. Tavet e oa, amzer dezho erruout
en o stal : komprenit en o stal freuzet ha pulluc'het.
Goulennoù a vo graet, hep mar ebet, ouzh an ever
nemetañ en em gave er sal ostaleri da vare ar c'hrogad, an
Ao. Paol Tirili, c'hwec'h vloaz warn-ugent, kere, straed
Jean-Jaurès, anvet ivez Voie Romaine, e Pont-'n-Abad.
An Ao. Tirili, war a lavar rener ar re c'hloazet, en dije
diskarget, hep rak na perak, pa ne ranne grik outañ, ur
sifonad dour seltz war e zemm, ken n'eo devet e
zaoulagad atav. N'eo ket sur ar vedisined ne gollo ket ar
giveled. Aet omp, evel just, da weladenniñ an Ao. Tirili.
Degemer dereat hon eus bet digantañ, ha gallout a reomp
krennañ evel-henn pe demdost ar gaoz a zo bet
etrezomp: "Edont holl o 'n em gannañ. An hini kozh e
vary hir en doa tennet e revolver. Aon e'm eus bet. Tapet
'm eus krog en ur sifon. Ha setu."
Ha setu... Ya, marteze. N'hon eus na da veuliñ na da
zifenn amañ micher dilufr an dorrerien-grevoù. Ret anzav,
avat, int bet 'kastizet' re griz en holl. Gant gouezoni. Daou
eus ar reuzeudien-se n'eo ket deut o anaoudegezh dezho
c'hoazh. Ha n'oa ket anezho sioc'haned na bitouzed...
Gant piv int bet kastizet ? Aze 'mañ an dalc'h. Krediñ a
rafemp buan a-walc'h ez int bet dedennet, evit ober ur
skouer, en un toull-sac'h. Perak? Gant piv? Hic fecit cui
prodest...
Amañ emaomp a-du a-walc'h gant enklaskerien
Roazhon, — meulet ra vezint! — Ha marteze, — o !
marteze nemetken - n'eo ket ker gwenn an Ao. Tirili, er
feur a sell ouzhimp, ha ma c'hellfe bezañ kredet, hervez ar
c'heleier kentañ. Du e c'hellfe bezañ ivez. Setu perak.
An Ao. Tirili a zo anezhañ ouzhpenn eget ur chere
dinoaz, diskroget diouzh e labour e-giz e gengêriz, hiziv an
deiz. Un demouizieg eo ivez, ma c'hellomp lavarout, un
demarzour o taremprediñ, hep mar ebet, ouzhpenn eget
paotred e vro c'henidik. Ur furch pizh ha dizamant, a-
barzh ma vo diwezhat, e tiretennoù e arrebeuri, a c'hellfe
marteze roiñ ur skoazell hep he far d'an Enklask.
Gract hon eus hon enklask-ni. Gouzout a reomp co bet
klañv an den-se. Ned ae ket nemeur diouzh e di. Petra 'ta
e rae da nozvezh an emzrailh e Kafe Kerne?... Da
zouetin a zo e tarempred dre lizher arzourien ha
skrivagnerien o deus bet da ober gant ar polis, - meulet
ra vezo! — p'eo bet taolet d'an traon Delwenneg
Roazhon, p'eo bet torret an Hent-Houarn, e Ingrandes,
war harzoù Breizh, p'eo bet lakaet an tan — un tangwall
c'hwitet, a drugarez-Doue ! — e Prefetiez Roazhon hag an
Naoned, Sant-Brieg ha Kemper, ha Gwened ivez - an
dra-mañ a ouzomp, daoust pegen pizh e voe skoachet an
darvoud d'an ampoent -. Gouzout a reomp e vez kaset
dezhañ BREIZ ATAO, ar gelaouenn te vrudet gant he
mennadoù kasaus.
Komprenet omp, n'en douetomp ket, gant hol
lennerien. Spurmantet o deus en amc'houloù nec'hus dorn
kevrinus 'Gwenn-ha-Du'. Anat amañ doare ober izili ar
Vreuriezh-se, anavezet re vat e Breizh, daoust m'eo dianav
he holl izili, ar Vreuriezh he deus kemeret warni, war he
fouge, difenn enor Breizh ? ! ? ha torriñ he chadennoù ! !!
Skoiñ a ra trumm, kreñv, ha ne chom na roud na liv da
heul he zorfedoù. Betek-henn.
Gouzout a reer ez a don he gwrizioù e-touez at
Vretoned — ar Vretoned dianket, a-dra-sur -. N'eus ket,
avat, gwashoch diankidi eget ar re damzesket a fonn en
hor c'hêriou bihan. Anat, un estlamm, eo levezon gasaus
ar Vreuriezh Kuzh, e Pont-'n-Abad, end-eeun, abaoe ar
Grev'. Lakaet eo bet ar vicherourien da grediñ ez int
mac'homet gant Bro-C'hall ; krediñ a reont ne roer ket
dezho hervez o zalvoudegezh. Gwashoc'h, hervez o
ezhommoù. Ha sentiñ reont, hiviziken, ouzh broudoù
treitourañ, noazusañ enebourien hor Mamm-Vro e Breizh.
Hag e teuont da vezañ c'hoarielloù - muioc'h,
sklavourien — etre daouarn 'Gwenn-ha-Du'. Caveant
consules !. Caveant !.
E gwall-abadenn straed Kereon, n'eo bet, a-dra-sur, an
Tirili netra nemet ur c'hoariell. Hogen, hep e sifonad dour
seltz, o flistrañ dres hag eeun-hag-eeun, p'edo ur
paourkaezh kozh o vont da dennañ evit difenn e vuhez, e
chome ur 'Gwenn-ha-Du' war al leur. Tapet unan, edod
goude se, war roud ar re all... ar Renerien. E lod, avat, en
doa Paol Tirili da c'hoari en abadenn. War evezh e oa,
'hoariet en deus, ha dre e c'hrad, o deus arsailhourien ar
'bagad-kastiz' gallet en em dennañ ken dillo. Ur wech
ouzhpenni.
Ha setu ! E-giz m'en doa lavaret an Ao. Tirili.
Echuiñ a reomp. N'eus ennomp - adlavaromp an dra,
- karantez ebet ouzh ar reuzeudien-se a gemer ur gopr
evit mont da lakaat dizunvaniezh e-touez Dilabouridi kêr
pe gêr. N'eo ket, avat, en ur vro renet ez-reizh evel hor
Bro-Frañs vuiañ-karet, bro an urzh, mard eus, n'eo ket da
Gevredigezhioù Kuzh da ober ar polis, ur polis, arabat
disoñjal, a dalvezfe da enebourien ar Frañs, ha, nebeutoc'h
c'hoazh, da vachagnañ ar gristenien a c'hoarvez ganto
bezañ war o hent.
Ar c'here-arzour Paol Tirili a zo en e-ser unan eus
alc'houezioù ar Gudenn Wenn-ha-Du."
*
"Dachet!, loen vil! Sellit outañ gant e zaoulagad
vizou ! Dachet, laer brein !..."
Lammat a reas kuit, gant meloù lammoù, a-dreuz al
liorzh, war-du prenestr torret chapelig ar Vadalen,
targazh rous Maivon at grampouezherez, un
amezegez d'an Dirilied.
Sevel a reas Paol da welout dre zor ar gegin. Redek
a rae Lij Vloagen war-lerc'h at chazh, gant he zorch,
a-dreuz tachenn ar pour.
"N'eo ket gwelet mat at Mabichigoù Mareoñ 2, en ti-
mañ"
, a vousc'hoarzhas Paol Tirili, en ur droiñ e benn
ouzh tu ar beleg bihan.
Sellet o doa ar c'here hag an Ao. Kilivere ouzh
ardoù ar c'hazh. Kouchañ 'rae al loen, pladet ouzh an
douar, pa ziskenne al laboused da lammikat er jardin,
o vont war-raok pemp pe c'hwec'h rampadenn hag o
pladañ en-dro. O c'hedal. Ar filiped, avat, a wele ar
chaseour hag a nije kuit dirazañ.
"Al laboused a zo bihan-bihan o skiant... e-giz ar
vugale"., a lavare Paol. "Ne dec'hont ket atav."
"Dreist-holl, p'emaint en ur gaoued", a zic'hwezhe
Lij Vloagen, o pignat diri ar gegin, tenn hec'h anal
dezhi.
"Ya!" eme Baol d'ar beleg. "Debret eo bet seranted
bihan !...
va nizien gant ar chazh Moutig... Al lavagnon
"Kerzh da welout!" a drueze ar beleg.
"Pa soñjan", a echuas ar gereourez, "e tommen
laezh d'an amprevan-se, peogwir e oa gant un arum,
hag e lakaen sukr en e laezh tomm !...
Sellout a reas an Ao. Kilivere ouzh ar gaoued
c'houllo, e pign atav ouzh hec'h ibil-kouevr, ha
dimplij he c'hrogen-morgad. Displegañ 'rae Lij
Vloagen doareou an torfed :
"Lammet en doa diwar an daol war ar gaoued.
Kouezhet ar gaoued dindan pouez e gorf. Hag aze
war al leur-zi en devoe amzer muioc'h eget re da ober
e gorfad. Pluñv hag all, int aet en e vouzellou...
Kement a chagrin a'm eus bet da'm loened bihan
paour, ma'z on chomet teir nozvezh hep kousket ur
berad... Bremañ, e c'hell galoupat. Ne lakay mui e
bavioù amañ."
"Kollet eo bet ho kazh ganeoc'h ?"
"Nann ; miz Ebrel a zo miz an targizhien, Aotrou
Kilivere."
Ur reuziad goude, e laoske Paol, evel outañ e-unan :
"Etre al loened hag an dud n'eus nemet ar
Vadeziant. Hag, a-hend-all, int ken fal an eil-re e-
keñver ar re all."
"O, evelato!" a droc'he, primik, ar beleg yaouank.
"Brasoc'h eo ar c'hemm. Krouet omp bet hervez
dremm Doue, ha pa'z a hor c'horf da ober ludu, e
sav an ene kristen davet ur vuhez uheloch, ha
peurbadel."
"Se a vez klevet gant ar veleien, ya!" hag e reas Paol
e vourrenn. "Kaerat frealz, war an tamm douar laou-
mañ, evit ar beorien a zo ac'hanomp ! Nebeutoc'h a
bromesaoù evit Amzeriou-da-Zont ar Baradoz, ha
muioc'h a justis e-doug hor buhez douarel, ne gav ket
deoch e terefe klokoc'h an dra ouzh ar gristenien ?"
Yaouank e oa, eus e oad, an Ao. Kilivere. Pemp
bloaz warn-ugent a-boan. Yaouank e oa ivez e ene.
Hag en em roiñ a rae gant e holl galon abostol nevez-
beleget da silvidigezh an eneoù. Ne veze ket 'bannet
mein outañ', evel m'en doa anzavet ur wech ouzh e
berson. Er c'hontrol, p'en em gave gantañ harpañ e
kêr gant ar baotred, e kinnige ar re-mañ dezhañ dont
da gemer ur banne en ostaleri dostañ, pe da c'hoari
c'haloj pe vouloù. Rak ur paotr chichant e oa ar beleg
'bihan'. Ne ziskoueze ket ar relijion gant ur fas
tagnous, evel, da skouer, e genvreur Abgrall. Ha
muioc'h e oa en e vutun e-touez ar vicherourien eget
och ober stouigoù dirak ar vondianed.
Nach a rae Melegan ar banneoù, evel just. En ur
choarzhin, hag o trugarekaat. Ha kavout a rae an tu,
tro pe dro, da silañ er gaoz, hep feukañ den, ar pezh a
anve had ar gelennadurezh kristen.
Teurel had n'eo ket eostiñ atav ! Un dachenn divat e
oa ar barrez. Na petra! Yaouank e oa an hadour.
Amzer a oa dirazañ. Hag eñ a oa hir e anal. Spi en
doa, pa deuje poent ar mediñ, n'eo ket da bennaouin
un edenn pe edenn, hogen da endrammañ eneoù, a-
vriadoù. Hel lavatout a rae hep stouiñ e zaoulagad. Pa
rousc'hoarzhe ar person ouzh e selaou, e kemere ar
mousc'hoarzh evit un asant, ur broud madelezhus da
vont war-raok, hep fallgaloniñ.
Hiziv, end-eeun, e c'helle ar c'hure bihan mont
dezhi dizamant gant e abostolerezh.
Egile n'en em gave ket, tamm ebet, war e du mat.
'Mechañs e oa chomet dezhañ war e galon, e-giz d'e
vamm, marv kriz e seranted. Pe marteze e gleñved...
Ken laouen ha ma oa an Tirili, a-raok! Ur souezh
penaos e oa bet divadet gant e gleñved !
"Krouet hervez dremm Doue, me ' lavar ! Neuze an
Aotrou Doue a zo divalav a-walch E Zremm pa
gemer tres gwarded war varc'h da zont da lazhañ
maouezed kozh bouzar er vro. C'hoarzhin a de an
Aotrou Doue pa glev lavarout eo heñvel e Zremm
ouzh hini ar re a zeu dimp, o pourmen, dre gaerik,
harpet war o bazh, hag a sailh trumm warnomp d'hor
stlejan d'ar prizon. Hep digarez...
"O, o, hep digarez ?"
"Gast! eo! un digarez a zo: goulenn a reomp
labour ha bara, un tammig bihan re zirukel."
"Ouzhpenn a zo, keneil. N'eo ket ken dinamm ha
ma lavarez andon an dispac'h a zo bet lakaet kêr
Bont-'n-Abad gantañ e go."
"N'eo ket dinamm ?..."
"Lagad Moskow... e ! e !..." Hag e luchas Melegan.
Sevel a rae ar c'here e benn. Rak azezet e oa en-dro,
'kichen an daol, tra ma chome egile da sellout el liorzh
dre wer an nor. Ha Paol ha distagañ, e-giz er
c'hatekiz, gant ur vouezh unton, distreset gantañ a-
ratozh :
"Lagad Moskow, dorn Berlin, fri ar Saoz, botez an
Itali, biz, ya ! lakaomp biz ar Pab e Rom..."
"Ankounac'haat a rez ar pep gwellañ, an hini
kentañ".
, a droc'he ar beleg, gant ur c'hoarzh mav.
"A, a-dra-sur, n'eo ket dav kaout kement all a
estrañjourien da sellout ouzh ur gêr o kreviñ gant an
naon. Fliked ar Frañs a zo trawalc'h diouto."
"Dres ! dres ! dres! Emaomp ganti." Laouenoch-
laouen e oa mouezh Melegan. Dedostaat a reas,
azezañ 'reas en tu all d'an daol dirak ar c'here, hag, e
zaoulagad hanter sarret, e vouskomzas, e-giz er gador-
gofez :
"Ha 'Gwenn-ha-Du'? Ankounac'haet eo bet ganit
da Gevredigezh Kuzh, enebour touet Bro-Chall e
Breizh."
"C'hwi ivez ?"
Stouiñ a reas ar beleg e vouezh, izeloc'h c'hoazh.
"Me ivez ya! Hag a galon a-du ganeoc'h, ya ! Dre
skoach, evel just. Rak, ni, beleien, dreist-holl pa ouzer
omp douget da FEZ-HA-BREIZ, ha d'ar Bleun-Brug, ar
gelaouenn hag ar vreuriezh vrezhon, ni zo ret dimp
teurel evezh en hor c'homzoù hag en hon oberoù...
"Ha neuze ?"
"Ha neuze, me ' lavar dit, etrezomp-ni, ez eus lorc'h
ennon gant mestr-taol 'Gwenn-ha-Du', hini Kafe Bras
Kerne."
"Ha ba ! Mat-tre, neuze ! Gwell a se !.
"Dibabet eo bet ar Spontañ ganeoc'h da drec'hin
war veli Bro-C'hall e Breizh. Pediñ a ran Doue ma 'z
ay an trec'h ganeoc'h. Nemet, ha setu pezh a felle din
lavarout, en em zifenn a ray mistri Bro-C'hall. N'eo
ket hep digarez eta eo bet taolet ganto war straedoù
Pont-'n-Abad o rujumantadoù poliserien war varc'h."
"Krouet diouzh dremm Doue. Amen !"
Savet e oa Paol Tirili. Mont ha dont a rae dre e
gegin, o tremen e zorn war e dal ha, goude, war e
bennad blev du rodellet. Chom a reas a-sav, en un
taol, dirak an Ao. Kilivere.
"Petra an diaoul" ", emezañ, "a beg e revi an holl
hiziv o tegas kaoz 'Gwenn-ha-Du' war zigarez tri daol
dorn dic'hastet mat en un ostaleri? Gwelloch e vez
kredet ar gazetenn eget ho Kredo..."
Hejañ reas e skoaz, dre ma lavare :
"N'ho peus ket gwelet morse ar maout gant e bemp
pav ?... Ar maout-se a zo 'Gwenn-ha-Du' e anv !"
Noa ket diaes lakaat Melegan da c'hoarzhin.
C'hoarzhin a reas leizh e zent yaouank. Nemet
distroiñ a rae an dorzh kerkent :
"Moarvat! moarvat! Ur Gevredigezh kuzh eo
'Gwenn-ha-Du'. N'eo ket dit, na da Vreizhad ebet, da
werzhan ar c'hevrin. Nac'h a rafes zoken, diouzh ret,
edos e sal Kafe Bras Kerne, ne rafes ket ?... pa darzhas
an taol-Trafalgar. Bez dinec'h, avat. N'eo ket ganin-
me e vi aterset diwar-benn anv ar stourmerien.
Gwelloch eo din chom hep o anaout... kuit d'o
d i s k l e r i a n .
"
Sarrin a reas Paol e zaoulagad, gant ur c'hoarzh
sioulik, iskis :
"Ar pezh a zo sur", emezañ, e'm eus gwelet ur sakre
taol sinema evit netra, an abardaevezh-se. Sponterien
'Gwenn-ha-Du' n'anavezan ket mat-mat o liv; ar
pezh a zo sur eo e ouie paotred Kafe Bras Kerne
gouren ha sankañ yennoù... En ti e oan, o sellout...
na'm eus ket nac'het morse an dra."
Un chan a reas. An Ao. Kilivere a luc'he e zaoulagad
gant esmae ur bugel o selaou ur gontadenn. Ha Paol :
"Ar gwashañ zo, Aotrou Kilivere, n'eus ket ur ger
gwir er pezh a zo bet fentet gant ho kazetennoù diwar
va fenn-me hag ho 'Kwenn-ha-Du'."
"Da grediñ a rin, pa gavin un neizh logod e skouarn
ar c'hazh."
"... Daoust ma'm eus bet, abalamour dezho, abaoe,
chigarderezh evit mil lur."
"Gopr ar brud, Paol! arzour, amañ, politiker diaes
meizañ e vennadoù aze, en ur ger berr 'Lagad
Gwenn-ha-Du' e Pont-'n-Abad, setu an anvioù a roer
dit er c'helaouennoù."
"Ya!" a responte ar chere gant un douster faos ;
"brud diwar ur gaou da sabatuin lennerien, aozet gant
un teodeg difoultre eus an droug a rae d'ar mab-kaezh
bougar a zo Paol Tirili e anv."
"Ken na deuio un Amerikad pinvidik-mor da deurel
ur mell priz war da zelwenn... Rak diwar an taol, e vo
graet anezhi ur mestr-ober...
Mousc hoarzhin a rae Paol d'e dro, dre ma rae, gant
e sell, un allazig d'e 'vestr-ober' da zont, a-sav atav e-
kreiz al liorzhig.
"Da c'hortoz hoc'h Amerikad, Aotrou Kilivere, e'm
eus bet gweladennou, — peadra chwezhan gant al
lorch! — war-lerc'h pennad-skrid ho fistoulig."
"Pa lavaren dit. Me, te 'oar..."
"Ya! ya ! c'hwi... Setu m'eo deut tri aotrou hegarat,
aotrou Kilivere, da ober un dro amañ; o ! hegarat-
meurbet e oant, ken na lakajont din o dorn dindan va
fri, ha ma rejont din dre va skoaz ur strilh e-giz dur
wezenn-bilhoù. Gopr ar brud !.. N'eo ket, avat, evit
prenañ va statu edont aze. Selaouit hag e klevot ....
Tri int deut, dre deir gwech, da furchañ ha da
ziskrapañ e'm zi, amañ. Ha turlutet o deus en un
doare ken divergont m'eo bet darbet da'm mamm
mervel trumm gant he c'hleñved kalon. Turiet hag
eilpennet eo bet ganto, traoñ ha laez, ar gweleoù, an
armelioù, an arrebeuri, ar stal-gere, ar sailh-dour-
lor..."
"Evelato ! O klask petra ?"
"Lagad 'Gwenn-ha-Du', sur a-walc'h."
"Lagad 'Gwenn-ha-Du'?... Petra 'gontez din-me ?"
"Va aotrounez e oa anezho Friou-Furch ar polis,
komprenet ho peus; ar polis — meulet ra vezo ! -
evel ma skriv ho pluenner. Edont o klask paperou,
skridoù, ha me' oar-me, d'o lakaat war roudoù ho
Sponterien Dianav."
"O fidamdoustik! sell aze n'eo ket mui farsal ez
eo!" a skrije ar beleg bihan.
Kendalc'h a rae Paol. Bremañ oa kasoni en e
vouezh :
"Ur wech all eo bet dav din chom peder eur azezet
war ur skabell, e burev at c'homiser, riellet va zreid ha
va c'horf bras. E-giz ma ne vijen ket bet pourset a-
walch... Hag an dra-se abalamour da c'haou ur
mabgast pluenner. Ouzhpenn eget d'ar moc'h e vefe
dav lakaat ur vinell. Laoskit hardi ! Talvout a rin, deiz
pe zeiz, dan durierien-se, ar brud o deus lakaet en-dro
da'm anv, ha, d'ar friou-furch all, e talvin o
gweladennoù, laoskit hardi !"
Dic'hwezhañ 'rae Melegan. Drant ha fromet war
un dro :
"He merzherien he deus Breizh Nevez", e lavare.
"Gwir eo ne c'hello Breizh genel adarre da vuhez ar
Frankiz nemet dre aberzhoù he merzherien. Gwilioud
ebet hep poan. Un enor a vo, avat, bezañ gallet
gouzañv evit Breizh karet."
"Va botez!" a droche egile, dichek. "Me n'on ket
ttoet, me, da choari ar verzherien, memes evit
adsavidigezh Breizh, evel ma lavarit. Pe, neuze,
kemerit va ali-me, da gentañ, diganin-me."
"N'out ket troet zoken" , a skandale ar beleg, "da
c'houzañv pistig ebet gant pasianted."
"Emaomp ganti ! 'Pasianted Job, 'ro Doue d'ar bobl,
evel ma lavar va mamm-gozh. Pasianted ! Pasianted
gant ar seranted da vezañ debret gant ar c'hazh!
Pasianted gant ar c'hi da zegemer un taol-troad en e
revr ! Pasianted gant ar c'henaoueien — nann, respet
deoc'h, gant ar gristenien - da c'houzañv ma vo
krabiset dezho o dremm doueel gant ivinoù ar
gristenien all, ha d'en em vagañ gant esperañs."
"Souezh e kavan klevout komzoù chwerv, -
chwerv ha trenk — ouzhpenn ma 'z int komzoù
kroaz, war vuzelloù un arzour a zo bet gouestlet
gantan engravin war ar maen, en enor d'ar Werc'hez
Vari hag evit brud e vro, mousc'hoarzh baradozel
mamm Salver ar Bed, da lavarout eo dremm an
Douster trugarezus, hag ar Fiziañs er Vuhez-da-zont."
"A! an delwenn-se !" a huanadas Paol. Ober a rae
ur pleg d'e vuzell. "Yac'h e oan, ken na oan, ha
gredus, pa grogis ganti. Abaoe...
"Setu neuze emañ ar bed o vont da goll war zigatez
out klañv-diglañv? Mar kendalc'hez da livañ du ar
vuhez", a echuas Melegan, "e troio da Vamm
Yaouank da Vater Dolorosa... Goap a raio ouzhit da
voulomigoù, a zo aze war varlenn da siminal, ker
yac'h ha drev, ker farsus an tammoù anezho... Gra
un hej d'ar balafenned du, satordallik !"
"Me 'gav kaer ho klevout, c'hwi, gant ho yec'hed hag
ho youankiz, chwi, didrabas ho spered, me 'gav kaer
ho klevout prezeg din, hep besteodin, ar basianted
hag ar boan. Me zo klañv, me, ar greizenn ac hanon,
ha n'eo ket kalz yac'hoc'h va c'hredennoù relijiel,
broadel pe gevredel. Me 'garfe gouzout, me, petra '
eus da c'hounit diwar boan ha pasianted... pa ne 'z a
mat netra 'bet neblec'h."
"Poan ebet n'eo didalvez, Paol. Ar gwashan zo eo
bet kollet ganit, ha gant tud Pont-'n-Abad ivez,
siwazh, ster gwirion ar vuhez."
Kalonekaet e voe an Ao. Kilivere gant e respont.
Deut e oa brav gantañ. Un heklev, un estlamm, en
doa klevet ennañ da lavarennoù e genvreut, an Ao.
Abgrall. Rak gwir eo e oa e ene yaouank ur brienn aes
he merañ. N'eus ket keit-se e veze stummet e gaoz
diouzh klemmoù ar vicherourien.
Hiziv e oa an trec'h gant mennozion krenv ar
chenvreur. En em velekaat e rae, ur frealz. Hag e
kendalche ar beleg bihan...un tamm evit ar blijadur
en em glevout, un tamm evit lakaat egile da vaman;
hogen ivez gant e c'hred abostol :
"Pal gwirion ar vuhez, Paol, a z0 gounit ar Baradoz.
Evel m'eo planedenn mab-den diwaskañ poanioù war
an tamm douar-mañ, abalamour, evel m'eo bet desket
dit, d'ar Pec'hed Kentañ."
"Ur wall-gasoni eo bet hini an Aotrou Doue ouzh
Adam hag Eva, betek ma rankomp-ni pacañ evito,
mil ha mil bloaz goude o diael a bec'hed... Mard eo
gwir, atav, ar pezh a gontit, c'hwi, beleien."
"Ar Boan, avat, lakaet dindan arouez Kroaz Hor
Salver, a zigor dimp dorioù ar Baradoz...".
"Goude ur bourmenadenn diwezhañ penn-da-benn
Hent ar Vered davet liorzh Dumorle."
"Bo ! a-dra-sur. 'Mechañs n'emaout ket e soñj pignat
ez-vev d'an Neñv, evel Helias hag Enok war o
zankirri askellek ?"
"Feiz, nann ! na'm eus ket mall ! Ha memes, ma vefe
kinniget din..
"O Penn-Fall !... Muioc'h a skiant-prenañ e
tiskouezfes, pa n'out ket evit ober a-hend-all, o
plegañ, a-youl-vat, keit ha ma vi war an tamm douar-
mañ, d'al Lezennoù Meur a gas ar Bed en-dro. Mat int
evidout, evel m'int kavet mat gant ar gristenien all."
"Plegañ. plegañ. N'eus ket da nac'h. Ho Lezennoù
Meur ez a diouto un dispar a anv-verb : sentiñ.
Sentiñ, a-raok pep tra ; hag, hep marc'hata, sentin."
"A-dra-sur. Penaos e padfe an Urzh, an Urzh Meur,
mennet gant Doue, ma ne fel da zen sentiñ ?
Kouezhañ 'rafe ar Bed en e boull, hep Lezenn Veur
an Urzh, hag he Harp, Vertuz kaer ar Sentidigezh. Ar
brasañ dismantr! War vab-den e kouezhfe."
"Paourkaezh mab-den ! Kaer en do, gwanet e vo."
Dirollet e oa Paol an taol-mañ da c'hoarzhin, leizh e
zent. Blaz e kave gant ar gaoz.
Trankañ 'reas ar paotr. M'en em lakaas da doc'hal.
"P'emaomp ganti", emezañ, pa voe echu an
asazenn, "ha kement ha goulenn, pe vad e c'hell, hep
bezañ re c'hoantus, gortoz an den a zo ac'hanon eus
an Urzh, evel m'eo diazezet war al Lezenn ? Ur gopr e
tle kaout, 'mechañs, evit e aberzhoù hag e
sentidigezh ?"
"A-dra-sur : ar peoc'h, al labour, ar bara pemdeziek,
war an douar-mañ. Ouzhpenn, buhez ledanoch evit
Bro-Vreizh. Hag, er bed all..."
"Ur munut, mar plij. Chomomp en traoñ. Sentus
omp bet, e Pont-'n-Abad, amañ, e-giz bugale bloaz,
Aotrou Kilivere. Doujañs hon eus bet, pell, pell, pell
amzer, d'an Urzh, evel m'eo diaezet war al Lezenn,
paeet hon eus rolloù, aet omp da soudarded. Marv
omp zoken, pe bet mac'hagnet, a-vil-vern, war an
tachennoù-enor. N'eo ket gwir ?"
11 1
"Bet hon eus e gopr, Doue ra vo meulet, ha Mistri
an eur ive, bet hon eus peoc'h, labour ha bara. Da
ober teil. N'eo ket gwir ?"
1 ..."
"Hag e ranker bezan gwall-bennoù fall, hag ur bobl
goulonkus, ha dispac'herien, un euzh, evit bezañ en
em lakaet e grev, daoust da se, ne gav ket deoc'h ?"
Argilañ ' reas ar beleg gant an dalmadenn. Lavarout
a r e a s :
" M eus aon e komzez, e gwirionez, evel an
dispac'herien."
Neuze e tirollas da c'hoarzhin.
"Kouezhañ 'ri e'm lamm, kaer e vo... Daou vestr a
vo hag e senti outo atav, kaer e vo !... Ya ! paotr. Dre
gaer pe dre heg. Rak ganto emañ an Nerzh ! Hervez
m'eo bet kemennet a-viskoazh, gant an Aotrou Doue.
Lenn a c'heller en Aviel komzou-stur hor Salver : 'Ro
da Gaezar pezh a zo da Gaezar, ha da Zoue pezh a zo
da Zoue'... Kaezar, da lavarout eo Gouarnamant ar
Vro. Kaezar a c'hell fazian, bezan direizh, drouk
zoken, e-kenver den pe zen, pe gorn pe gorn eus ar
vro. Setu, end-eeun, pezh a c'hoarvez gant hor Breizh
dindan renerezh Paris. Dimp-ni, avat, da stourm ha
da zerc'hel peg, evit ma vo roet dimp hol lod, hervez
hor gwir hag al lezenn. Pe..."
Hag e chomas berr war e frazenn.
Ne responte ket ar c'here. Ma rankas ar beleg bihan
displegañ e veno, eeun-hag-eeun. Izelaat a rae adarre
e vouezh :
"Pe ober evel ma ra 'Gwenn-ha-Du'... Ma ne roer
ket dimp dre gaer, sachañ davedomp dre heg !...
Hejañ ' rae Paol e benn, an taol-mañ, ha teurel a
reas adarre ar mousc'hoarzh a oa bet kavet ken iskis
gant Melegan bremaik :
"Ha gras a vo gant azeulerien an Urzh diazezet war
al Lezenn gwelout an Dispac'herien Dianav o
tanfoeltrañ Lezenn Kaezar ha sankan tro e gouzoug
un Urzh deut da vezañ hegas d'an dud a urzh a zo
anezho, hag ober diouzh an dispac'herien, ma vezont
tapet, kraouiet ha krouget pe dibennet, merzherien ar
vio, n'eo ket gwir? Neus ket had par da wad ar
verzherien da c'henel bleunioù... Ha gant ma vo ur
Chaezar all da sentin outañ, en un Urzh nevez diouzh
ho toare... Lakaomp un Urzh breizhek. Ha, me,
Yann Seitek, a ranko sentiñ memes tra !"
Chom a reas Melegan digor e c'henoù gantañ. Ha
Paol :
"C'hwi 'wel, aotrou Kilivere? Bommoù kaer e
c'hellan distagañ, me ive... Evit ar priz e vez pacet
kaozion goullo !.
"Kaezared an douar e c'heller o zrokañ; o dibaban,
lakaomp !... Doue, avat, a zo difazi E Veli. Neo ket
da vezañ barnet E Gemennoù. Dleet-rik eo dezhañ
kement a c'houlenn. Ha goulenn a ra diganimp
gouzañv hor poanio gant pasianted kristen, da gaout
pardon d'hor pechedoù. Ne chom ket berr, En, gant
E Bromesaoù; e penn ar boan gristen, emañ
Eürusted ar Baradoz."
"..."
ro da zigoll er Baradoz."
"Seul galetoc'h e vo bet da vuhez, seul dudiusoc'h e
tonigennin 'rae :
Kroazian a rae Paol e vizied war an daol;
"Ar Baradoz, ar Baradoz !...
Pater noster, gwinich Feliz
Peget an tan e pastell Feliz
Feliz o vont d'ar poull
Peget an tan en e doull
Feliz o vont d'ar gêr
Peget an tan en e revr
Interet Feliz er bec'holo
Chomet e revr dizolo."
Digoriñ a rae ar beleg yaouank e zaoulagad evel
daou gelch. Drouklaouen. Muioc'h, avat, en doa
c'hoant da c'hoarzhin eget da ober e vourrenn.
Lavarout a r e a s :
"Hemañ a zo ul labous, hag a gav mat krampouzh !
Petra ar bedenn ?
Pater noster dibidoup
Man ar chazh o nezan stoup..."
Hag e chomas Paol a-ispilh gant e rimadell. Sellout a
reas ouzh ar c'hure. Ar c'hure a sellas outañ. Ha setu
an daou zen yaouank ha sailhañ da c'hoarzhin a-greiz
o chalon ha leizh o dent. E-giz daou gi o strilhan an
dour diwar o c'hroc'hen, goude un neuiadenn.
P'en devoe c'hoarzhet e walc'h, avat, ne voe ket
Melegan evit mirout da c'houlenn digant ar c'here pe
veno a oa skoachet dindan e werzennoù-godisañ.
Paol a oa krizennet e dal, en-dro, kerkent.
"Gwir eo, koulskoude", emezañ; "c'hoari
toullpennikañ gant gerioù n'eo ket breutaat ez eo. Na
diskargañ hor c'houstiañs."
"An absolvenn a roan dit, evit ur wech, evit ar
sotonioù emaon o vont da glevout."
"Ha setu penaos mañ kont ganin, avat: ne gotesain
ket va meno, Aotrou Kilivere."
Dirak dremm doaniet ar beleg, e tibrenne dor e ene,
un netraig :
"An dour benniget ne dorr ket din va sec'hed."
" 'Gwenn-ha-Du' "
, a lavare an tri faotr, o treuzañ
plasenn ar Vadalen, dre hed an evlec'henned.
"Me zo gwennig, te zo duig. Ha te, Paol ?..."
"Me zo bet al leue. Al leue geot. Hagi..."
"Op e op !.
"N'ouzez ket, mab Trebern, ha Trebern da-unan ?
Re brim hon eus frapet hon divisker ganimp. Peadra
oa war an hent gant dent ar pevar rastell-doull da
zastum peb a dro-c'houzoug d'ar 'voizenned'."
Hag e c'hoarzhe an tri faotr, dre ma 'z aent. Ha Joz,
a-greiz holl, dre ma cheñche skoaz d'e vouc'hal :
"Gant ma tiwallo ar Goff e deod !"
"Gwelloc'h m'eo bet diwallet o dent gant ar Rastilli-
Toull."
E gwirionez, n'en doa an ostiz na den eus e familh
toullet d'an douar. Ur chañs. Rak, abred pe ziwezhat,
e kan pig pe vran. Ouzh skouarn ar polis zoken.
Betek-henn, n'oa ket da dortañ, n'en dije gallet hini
ebet lavarout gant piv e oa bet tanet an estrañjourien.
En doare ma c'helle bezañ selaouet hep re a ziskred
rambreoù trivlius ar c'helaouennoù diwar-benn
ampartiz ar Sponterien-Dianav.
Abeg e oa da grediñ, end-eeun. Rak war-lerc'h
Kabaduilh sal Kafe Bras straed ar Gereon, e oa bet
skarzhet pizh-rac'h, — op e op ! e-giz ma lavare egile
~ pavez Pont-'n-Abad diouzh ar 'Glaskerien-labour'
estren. Ur vandennad diouto. Spontet gant dorn
'Gwenn-ha-Du'?... Forzh penaos, ur vad evit ar
peoc'h.
En o flas, avat, e oa diskennet diavaezidi, aotrounez
dereatoc'h o gobari, troc'het kempenn o barv, ha
didrousoc'h ; pourmen a raent, tri peurliesañ, peb a
vazh ganto evit bale, e-giz mondianed. Muioc'h e oa
da ziwall outo eget ouzh ar vlejerien all. Ar re giz kêr-
se, ken dereat, a oa ensellerien hag enklaskerien polis
Roazhon. Gweladennerien Paol Tirili. War roudoù an
enebour kevrinus, e-giz paotred ar c'hazetennoù ?
'Mechañs a-walc'h... An digarez-se atav o doa roet
d'ar 'c'here-arzour', pa oant deut da c'hwiliañ en e
arrebeuri hag en e sailh dour-lous.
En ur varvailhat diwar o fenn, e oa erru Joz Tarv, an
Trebern bras ha Paol Tirili, betek Rozig-ar-Mager.
Ar Rozig a zo, war hent Pornaleg, unan eus
karterioù koshañ kêr Bont-'n-Abad. Goude, emañ ar
maezioù. Gant un harz krenn : ur foenneg strizh hag
hir, ur wazhig o tourral' en he c'hreiz dre douez ar
chorz hag ar beler. En tu all d'ar foenneg, war un
durumellig, emañ an Dourig-kozh, ur gêr diwar-maez,
gant saout, yer, moc'h, roñsed, gwez avaloù, hag, evel
ma lavarer, chwezh an hañvouez; gwaskedet eo
diouzh tu kêr Bont-'n-Abad gant ur bochad gwez
faou. Pelloc'h, war an tu dehou, e-laez frailh an
draonienn gammigellek, e sked tiez gwenn Mene-
Piked, ha tolzenn, glas hañv-goañv, koadoù maner
Trebec horet.
Ur skouer e oa Rozig-ar-Mager eus ar gwellaennoù a
oa bet degaset er Vro-Vigoudenn, gant youl ha labour
pep-hini, abaoe ar brezel, dreist-holl. Heñvel a oa
chomet al leur-vras, bet anavezet gant ar re gozh, gant
he ziez bihan tro-dro, hag heñvel a oa chomet ivez ar
vanel troet he renkennad tiez ouch an Dourig hag
an heol.
Evit mont e-barzh al leur, e oa dav, evel gwechall,
sankañ etre daou di, dre un ode dres ledan a-wale'h
evit ur c'harr. An toennoù, avat, a oa nevez o mein-
glas; bep bloaz e veze razet ar mogerioù. Skubet e
veze al leur gant pep hini, dirak e di. Ha diabarzh an
tiegezhioù, muioch c'hoazh, a veze dalc'het o
arrebeuri kempenn hag a-ratre. Ur c'harter yac'h, ha
bev ouzhpenn, rak, ma n'o doa ket ar baotred aon
ouzh o skeud, e vigoudenned a oa lipr o zeod.
Joz Tarv, gant e vouc'hal, hag an Trebern a oa o
vont da faoutañ keuneud, ur chrañvazhadig
koultrennoù pin, da vamm-gozh ar marichal, el leur
vras. Paol, peogwir e oa dibres, en doa graet hent
ganto, digarez mont da gatellat gant e gamaradez Jani
Dreo.
O chom edo Jani er vanell, en un tiig heñvel ouzh re
an holl renkennad, gwenn-kann ha troet klouar ouzh
heol kreisteiz, a-us da foenneg an Dourig kozh. N'he
dije bet nemet stouiñ evit tapout bozadoù geot glas
d'he c'houlined. Nemet ar C'halvez Dir, he zad, ne
vage ket koulined, ha Jani hec'h-unan, etre fardan
boued d'ar baotred, derc'hel an tiegezh, ha brodan
koefoù, he doa peadra da ober.
Edo dres, gant pemp pe c'hwec'h bigoudenn all, a-
zevri o frapañ war he nadoz, e-tal he dor; holl azezet
war o c'hadorioù izel. Sevel a reas ar merched o
fennoù, o klevout Paol o tostaat.
Kerkent, avat, du o sell, e paras o daoulagad a-dreñv
e gein. Tri aotrou a oa ouzh e heul, hep gouzout
dezhan.
"Adarre?" e fuc'has ar c here.
Re abred. An aotrounez, ouzh e anaout, o doa
tennet o zog dezhañ, gant ur mousc'hoarzh
damseven, damc'hoapaet, hep paouez da vont, evel o
pourmen. Anat n'eo ket da gutuilh tomm-heoligoù pe
fluim-dour, er foenneg aze, e oant deut. Chom a
rejont a-sav teir dor pelloc'h. Skoiñ a rejont.
"Tro Per-Mari, ar wech-mañ", eme ur vouezh.
Per-Mari Kloareg, mekanisian eus e vicher, a oa
outan, evel ma lavarfemp, unan eus pennoù1 bras
strollad komunisted Pont-'n-Abad. Ur paotr ken
desket ha ma oa sioul. Fiziet e oa ennañ an holl
skriturioù.
Dont a reas war dreuz e zor, war e benn noazh. O
nevez sevel e zaoulagad diwar e baperennoù edo, rak
luchañ 'rae gant sklerijenn ar maez.
Dre ar vanell, war-lerch an tri aotrou, e oa
dedostaet ivez, evit gouzout an doareoù, Joz Tarv,
charter.Ivoñ Trebern, bugale, merc'hed, ha gwazed eus at
Per-Mari Kloareg a oa stag outañ un diael a benn
moñs.
ha da echuiñ va lizher..."
"Va lezit d'an nebeutañ", e lavare, "d'en em wiskañ,
"Ret eo dont diouzhtu."
"Evit moc'h a gemerer unan bremañ."
En em zastum a rae an dud. Klevet e voe gerioù
c'hwerv. Flistrañ'rae c'hoarzhoù e-touez ar
bigoudenned. Feson arnev.
"Hastomp!" a gemenne unan eus an aotrounez, en
ur stokan penn e vazh ouzh an douar. "N'hoc'h eus
netra da c'hounit o varc'hata amañ."
"Ne'm eus ket da vont d'ho heul. Ha ne'z in ket."
"An nerzh a vo gant al lezenn."
"Ha va botez en da revr !"
Aet an taol kerkent hag ar gomz.
"Aiou, va Doue!" Distroet e oa paotr e vazh,
gwenn e zremm.
"Piv en deus skoet ?"
"Me, kuign', me !. Deus amañ ma vi krouget."
Dispourbellet e zaoulagad, mont a rae Joz. Tary
davet ar c'homiser. E zaou zorn efreizhus, e zaouarn
roñfl astennet dirazañ. Krenañ 'rae gant ar gounnar.
Argilañ 'reas an tri c'homiser.
"Baleomp, bitouzed revet, dilorit, pe me ho
krougo!" a groze ar matichal. "Dilorit, tammoù teil !
Kaout kement all a vizer, ha kaout ouzhpenn ar
moc'h-se da uzañ revr an dud, betek en o zi !...
"Bazhadoù dezho!" Tarzhet en doa ar gourdrouz a-
greiz ar baotred.
"Brochit dezho o daoulagad!" a hopas ur vaouez, e
respont.
"Stlapit-i er foenneg!" a lavare unan all.
Edo Finig Gamm an Nor-Chlas o tont gant un
droiad dour diouzh ar Prad. Degouezhout a reas e-
kreiz an tousmach :
"Del atav ur sailhad dour !" emezi.
Hag e vanne ar vigoudenn gozh he sailhad dour a-
dreuz korf an tri aotrou.
"Piv eo ar re-se?" e c'houlennas goude se.
C'hoarzhin a reas an engroez. Anat e oa er
c'hoarzhadeg, avat, droukrañs, chwervoni, ha
chwezh bazhadou.
Aner e oa derc'hel penn.
Krommet o divskoaz, o dilhad o teveran gant an
dour, kemer a reas an tri enseller penn-hent ar vanell.
Treuzin a rejont korn al leur ha gounit a rejont an
hent bras, gant ur bale gorrek, o daouarn en o
chakodoù. Hep troin o fennoù, ur wech. Ouzh o
heul, holl garter Rozig-ar-Mager, dirollet, o c'hoapaat,
o sutal, o kanañ, ha, dre douez, o keitañ outo un
tamm keuneud pe grouan.
"Mar a'm c'hredit, paotred", a alie Paol da Ber-Mari
Kloareg ha d'e zaou geneil, "ne chomimp ket er Rozig
ur munut ouzhpenn. Amañ 'vo termaji bremaik."
N'oa ket faziet ar c'here.
N'oant ket erru war ar Marc'hallac'h, ma tiskornas
dre ru Penn-ar-C'hap, padadap ! padadap ! ur strollad
gwarded war varc'h.
Ul lamm a reas ar pevar faotr e porzh ar C'hilieg,
baraer korn ar blasenn. Ha pa voe aet hebiou ar
froudad foll, i d'ar red, en ur pennad-tizh betek
ostaleri Tin Andro.
Deredek a rae dre ru Keineg hag ar Vadalen, hag
eus kostez ar Ru Vras, 'diwallerien an urzh' war o
melloù roñsed, holl d'an daoulamm, padadap !
padadap! O vont da 'zoñvañ an dispac'h' e Rozig-ar-
Mager.
"Chatal!" a hoc'he an Tarv, o tic'houzougañ e toull-
dor an ostaleri. "Pa soñjan eo chomet va bouc'hal war
al leur du-hont."
"Hag a rafes petra gant da vouc'hal, 'goi'! dirak
revolverioù ha fuzuilhoù 'Bugale Vari' ?"
Hag e lavare Ivon Trebern :
"Dont a ray unan 'blech', evit mat."
Mimi Andro, hi, a-dreñv an daol ostaleri, hag harpet
ouzh stalikerezh ar boutailhou, a oa aet he liv diouti.
ouzh stalikerezh ar boutailhoù, a oa aet he liv diouti.
A-greiz-holl, ez en em lakaas da zifronkal, da leñvan
ken na leñve. Tostaet e oa ouzh Joz Tarv, ha sellout a
rae outañ gant daoulagad estrenvanet. Sioulaet e oa
bet ar marichal, en un taol.
"Arabat deoc'h kaout aon, Mimi", emezan gant ur
vouezh leun a allazigoù.
"Eo, aon a'm eus. Gouzout a rez perak, Joz. Chom
fur, Joz. Aon a'm eus evidout, ive'."
Hag e sec'he ar plac'hig he fri gant he mouchouer
bihan gwenn.
"Kemerit atav ur banne", emezi.
E Rozig-ar-Mager, avat, ez ae an trec'h gant ar
warded, ur gounid mezevennus. Un diael a daol-
roued e raent, zoken. Keit ha ma stanke un darn an
dreuzenn strizh etre al leur hag hent Pornaleg, e
lamme an holl warded all diwar o javioù. En em
skignañ rejont en-dro d'al leur, tizhout a rejont ar
vanell. Mont a rejont, gant o revolverio en o dorn, e
kement ti a oa chomet digor e zor. Dibrennañ 'rejont
an dorio all. Hag i ha krogañ da ober prizonidi.
Dastumet e voe evel se Finig Gamm an Nor-C'hlas,
kaer he devoe krabisat hag enebiñ, ha degaset e voe,
— oust, maouez! — ruzet kentoc'h, etre ar warded
war varch, e-kreiz al leur. Degaset e voe d'he c'havout
Mon Kerviel, mamm-gozh an Tarv. Dastumet e voe
ivez ar vouc'hal dirak ti houmañ. Dont a reas da
vrasaat ar bern pemp pe c'hwec'h bigoudenn yaouank,
ha Youenn ar Goukou, Bastien Bollore, un toer,
Lanig Ivin, Loeiz ar C'hiniou, Per Born, ha
'boulomigoù kouz' muioc'h sabatuet an eil eget egile ;
rak aet e oant war an oad dija, ha chomet e oant, hep
diouetin an 'dañjer', da frapañ war o c'horn-butun,
ouzh an heol, dirak o zi.
Lammat a reas neuze ar warded war ur vandennad
'frioù lor' skoachet a-dreñv moger jardin an dimezell
Kerniliz, ha bec'h warno o keitañ turchou ouzh
mevelien an urzh. Ne c'helle ket ar grennarded
tec'hout, sac'het ma oant etre mogerioù re uhel jardin
an dimezell Kerniliz. Tapet e voent an eil goude egile,
ha stlejet gant ar warded krog start en o brech, da
greiz al leur.
Ret anzav, avat, o doa graet an dud en o brud evel
Paol Tirili hag an tri faotr all. Sachet o doa ganto o
divesker, n'oar den da belec'h, a-dreuz foenneg an
Dourig, pe war hent Pornaleg, dre ar parkeier, p'o doa
klevet c'hwezh gant ar gurun o tedostaat.
Drouklaouen a voe mourrenn an tri enseller, o 'n
em gavout dirak seurt tropellad prizonidi : "Al lastez,
evel just !" emezo.
Difronkal a rae Finig Gamm en he zavanjer.
"Setu unan atav !" a laoske ur c'homiser.
"Kasit ganeoc'h !"
Lakaet a voe Fin baour a gostez, dres dindan
fronelloù ar roñsed bras. Ken na gruke ar vaouez
paour he divskoaz gant ar spont.
"Hag ar grennarded-mañ ?..."
Turiañ 'rae ar baotredigoù gant beg o botez, o selloù
ouzh an douar.
"Edont o vannañ mein ouzhimp a-dreñv ar voger
du-se", a zisklerias un is-ofisour.
"Sachit dezho war o divskouarn. Ha mat pell ' zo."
"Hag ar vouc'hal aze ? Da biv eo ?..."
"Dastumet eo bet e korn al leut, ahont, 'kichen ar
bernig keuneud."
"Da biv eo ?..."
Ne save grik ebet e-touez ar brizonidi. Mamm-gozh
Joz Tarv ne ouie ket galleg. Marteze ivez n'he doa ket
klevet mat-mat.
"Ur benveg dañjerus"', eme ar c'homiser, "etre
daouarn un den imoret. Kasit ganeoc'h. Dav e vo
kavout ar perc'henn. Ha c'hwi", emezañ d'al 'lastez,
"diloromp, pe me ho... prououh !..."
... Setu penaos ez eas Finig Gamm an Nor-C'hlas
d'ar prizon, ouzh hec'h ambrougan ur gwir
rujumantad soudarded war varc'h. Setu penaos ivez
ne gavas ket Joz Tarv e vouc'hal en-dro.
N'oa ket dimezet Paol Tirili gant ar c'herienn : ingal.
Ne rae war-dro e zelwenn nemet dre gasadennoù,
diouzh ma veze troet.
Mat e oa dezhañ kement digarez da chom a-sav.
Gant digarezion ken didalvez, avat, ez adkroge en e
vinvioù : faltazi gizidik an arzourien a labour evit o
flijadur. O-unan. Loenig hedro e oa awen ar paotr ; ne
zigore ket e zivaskell dre zienez na trubuilh. Ne rae
berzh nemet er peoch.
Morse, avat, ned ae diwar e dro dremm e werc'hez-
vaen : tra vev-buhezek e oa deut da vezañ, keneilez e
vuhez.. tomm ha karantezus. Gant un ene.
"Douget out muioc'h d'ar maen-se eget da Jani
Dreo hec'h-unan", a vouskomze en e eñvor mouezh
ostiz ar Marc'hallac'h.
Ne nac'he ket. Muioch e veze e sonj gant e vaen
eget gant e gamaradezig vigoudenn.
Hon arzour yaouank a oa div levezon ouzh e
Vleniañ : e fouge hag e feiz. Un trede broud, marteze,
diheverzh e zraen, a oa ouzh e hilligañ hiviziken : an
aon da chom berr.
Ouzhpenn m'en em zebre gant an Dilabouradeg, e-
giz e hol gengêriz, eñ n'oa ket diboan e zihunoù,
abaoe ar goañv, ha morzet, diegus e kave e izili, pa
'gouezhe' diouzh e wele. Herzel a rae, evel just.
Hogen, hep krediñ rannan grik ouzh den, trikamardet
e oa ken na oa gant ur rochell diastal a rastelle e
askre, un tu bennak diouzh kostez e skevent. Ha
neuze, e zent; o chavout a rae gwal laosk, en e
c'henoù. Gwenn ha reizh, evel m'edont n'eus ket keit-
se. Soursi en doa gant e zent.
Na petra, avat ! Blaz e kave gant e voued. Edo an
nevez-amzer o tegas, ur wech ouzhpenn, goude ar
mizioù du, d'ar Vro-Vigoudenn, en-dro dezhañ, livioù
splann ar plant, ha cholori al laboused, en oabloù
gwalc het ha klouaroc'h.
Gant ar wrez e teuio tomm d'e wad, adarre, ivez.
Hag e vleunio ar pare.
Kredin er yeched, e madelezh ar vuhez, er
yaouankiz !.
Echuiñ a reas e damm bara hag amann hag e
volennad kafe du. Azezet e oa ouzh taol, er gegin.
Uhel e oa an heol dija. Dre wer an nor, e taolas ur sell
er-maez : al lenn, al liorzh, taolenn anavezet, sioul
atav, skedus atav. Ha, 'kreiz al liorzh, an delwenn.
Flamminañ 'reas ur choulaouennig — an awen,
emezo, — ha ne c'helle ket ober hepti, an awen,
keneilez an habaskder laouen. Dres a-walc'h, en em
gave barrek, ar mintin-se.
"Stagomp outi ur wech c'hoazh!" eme an arzour
outañ e-unan. Sevel a reas en ur zerc'hel e zargreiz...
Toc'hellat a reas... "Poent hastout kas da benn...
. . Echuiñ ! Rak hiroc'h an amzer eget buhez an
den. Nemet, me... marteze, a zo berrik va amzer. Ha,
koulskoude...
Nijellat a rae ur mousc hoarzh war e vuzell, dre ma
tiskenne d'ar c'hav da gerc hat e vailh-pik.
"Perak nann? Pa vo echu, lipet ha kempenn,
daoulagad ha diweuz, perak ne c'hellfe ket bezan
anezhi Arouez ar Feiz Vigoudenn e talvoudegezh ar
ruhez, en desped da zrougiezh ar bloaz.
O tivrazan ur maen yen ha digompez, o skoin hag o
pigosat ar maen diene-se, ken na drido, war an
dremm a gizellin ennañ, mousc'hoarzh daoulagad ar
Vamm Yaouank, ar Vaouez trec'h da gleñved ha
kozhni, dre m'he deus ganet he Bugel, ne ran, o kas
da wir va hunvre-me, hag ouzhin va-unan, ne ran
nemet ar pezh a ra tud va bro, pa glaskont, a-gevret
hag ez-voutin, a-dreuz hag a-zioc'h ar reuzeudigezh
pemdeziek, pa c'hounezont — n'eo ket komz-kroaz
ez eo — pa c'hounezont dre o stourm, ur vuhez
yac'h, dieub, kuit a drabas, ha sart, ur vuhez eürusoc'h
d'o bugale eget ma voe dezho.
Gouzout a reont e teuint a-benn. Dre stourm
pennok. Me, ivez, me a gred e teuin a-benn. Ma
klemm va izili a-wechoù, me n'eo ket morzet va
skiant... Ne ziskrogin ket mui ken na vo echu..."
Skoiñ ha pigosat, evel ma lavare, e reas Paol, ar
mintinvezh-se, betek an eur a greisteiz. Kaset e oa e
vinviou gant ur galloud drant, o teuzin soñj ar
skuizhder hag an droug-dargreiz.
Pa sonas taolioù kreisteiz e tour ar C'hastell hag an
anjeluz iliz Karmez, e chomas Paol a-sav da arvestin
ouzh e zelwenn. Ha gervel a reas e vamm da sellout
ivez. Stummet e oa an tal, un tal bosennek un disteran
ha flour, ha kammigelet ar blev en daou du, ez-arzel,
hervez giz ar bigoudenned yaouank. Damechu oa ur
jod, ouzhpenn, gant un toullig e-tal korn ar vuzell.
Diskenn a reas Lij Vloagen gant he daouarn war he
digroazell. Kentañ tra e verzhas, avat, eo e tevere he
mab gant ar c'hwezenn.
"Che ! va faotr paour"', e skandale ar gereourez. "Un
druez eo deoc'h lazhan ho korf ouzh al labour. Deuit
d'en em wiskañ buan."
Ober a reas Paol un droig-kêr, goude e verenn, war
zigarez prenañ ur pakad butun. Mont a reas hebiou
strollad gwarded traoñ ar C'hastell. Kendalc'het e oa
bet gant e gasadenn, ar mintinvezh-se, ha ken
chichantaet e oa bet, ma oa aet mil-bell e sonj diouzh
an Dilabouradeg ha 'Bugale Vari. Edont atav
eno, avat.
Dont a reas d'ar gêr, dre ar Marc'hallach hag ar
Vadalen. Hag e stagas gant un abadenn all. Er memes
amzer, e tiwalle an ti. Abaoe ma oa sarret ar stal-gere
gant ar 'grev', e vamm a gave berroc'h hec'h amzer o
vont da wriat, da choude kreisteiz, Traoñ Pont-
Gwern, 'ti he c'hoar Katell.
War-dro peder eur, dres p'edo o pignat d'e gegin da
evañ ur banne evit torriñ e sec'hed, e sklintinas
klochig dor ar stal. Deut e oa tre Joz Tarv ha Mimi
Andro vihan.
• degemerout a reas ar c'here gant e vrasan
mousc'hoarzh. A-raok m'o devoe ar re all digoret o
genoù, hemañ o frape davet ar jardin da ziskouez
dezho e zelwenn. Bevañ 'tae ganti, e gwirionez; ne
soñje nemet enni. Neuziet oa bremañ an eil jod.
Lavarout a rae Paol :
"M'en dare ha ne zivadezin ket va statuenn, 'fraied
chojik. Sur, eo brav anv Itron Varia Garmez. Me '
lavar e sujfe gwelloc'h c'hoazh outi anv Itron Varia ar
Joa... Petra soñjit ?..."
Sellout a reas neuze ouzh e zaou gamarad. Trumm e
welas pegen dic'hoarzh e oant o-daou. Ha ma pare o
daoulagad war oberenn Paol, i a oa o sell e lec'h all.
Anat he doa Mimi Andro taolet daeloù puilh. Ar
c'here a deñvalae e benn :
"Petra zo c'hoarvezet?" e c'houlennas, nec'het.
"Mont a ran buzubul gant va maen, ha ne soñjan ket
er gamaraded..."
"C'hoarvezet eo ; setu !" eme Joz, hep mui.
Ur pennad goude, e tenne ar vigoudenn vihan he
mouchouer diouzh chakod he zavañjer. Sec'hañ 'reas
he fri, gant un difronk didrouz.
"Sel aze, avat!" a lavare Paol.
Kravat a rae e gilpenn, e sell ouzh e votoù, ha beg e
deod war e vuzell uhelan :
"Tonket e oa an dra. Chwi 'oa re ser ar bed
ganeoc'h ho-taou."
Chigardet ha glac'haret en em gave ar paotr.
"Me n'eo ket teod an dud a ra diaez din",
huanadas ar bennhêrezig. "Gouzout a ran petra
'chom din da ober...
Ha Paol :
"Teod an dud, drochig, teod an dud... N'eo ket an
dra-se eo. Ar pezh a zo da ober eo dimeziñ, ha
diouzhtu."
"Hag a gred dit ?" eme Joz. "N'ouzez ket n'he deus
ket houmañ he bloaz warn-ugent, hag e rank kaout
aotre he re gozh ?..."
"N'eus nemet goulenn gant Tin Andro ha mamm
Mimi..."
"A, feiz, ya 'vat!" a droc'he an ostizez vihan.
"N'anavezez ket va zad, neuze...
Dirollañ 'reas adarre da ouelañ, ken na c'helle.
"Selaou, Paol", a lavaras neuze Joz. "Me 'oar eo ur
gwall gorveenn omp deut da c'houlenn diganit.
Nemet, kontañ 'ran warnout evit he ober. Te zo mat
gant Tin Andro, mat eus ar gwellañ... Kerzh d'e
gavout... ha gra evit ar gwellañ...
Skrignal a reas e zent :
"Evit tri 'graf' laou a vank d'ur paourkaezh bougar,
n'eus ket istim evitañ muioc'h eget evit lag an hent.
Ma vije bet tri 'graf' war va anv, n'eo ket gant
plijadur, gant ourgouilh e vije bet roet din e verc'h
gant hennezh..."
Frapet en doa Paol d'e gavout an ostizez vihan, ha
roet dezhi, prim, ur bouch war he jodig kuilh.
"A-barzh pell", emezañ, "ni a vo friko cheuc'h
ganimp, e ti an Andro, Mimi. Me vo paotr-enor, ha
paeron ive'."
Chom a reas krenn war e gomz, ha c'hoarzhin a
reas.
"Gast!" emezañ, "sot on. Tin Andro eo a vo ar
paeron, ha ton gantañ c'hoazh! Nemet, avat, na leñvit
ket mui. Dit, Joz", emezañ goude, "ne 'm eus ali
ebet da roiñ. Eo, unan ! Diwall da lakaat mui na da fri
na da deod e termaji kêr, gant aon bezan higennet
gant ar 'Gribenned''! Ar re-se 'mañ o lagad
warnomp. Hag hiviziken, nebeutoc'h eget biskoazh,
te n'emañ ket da blas er bidouf."
*
Kerkent m'o devoe kimiadet outañ e zaou vignon,
en doa Paol gwisket e chupenn ha kemeret e voned
bask da vont da di Tin Andro.
En em anaout a rae at paotr. Ma ne rae ket diouzhtu
ar gefridi fiziet ennañ, e ouie ne vije graet biken. Ur
gefridi hegas ma oa. Rak anaout a rae ivez penn
aheurtet ostiz ar Marc'hallach.
Dres a-walc'h ne oa nemet an Andro er sal-ostaleri.
O vont hag o tont e-giz un daonenn, ur vousklenn
stag ouzh e benn. Ur pikol mouschoarzh a reas da
Baol, ken na zeuas betek fri hemañ c'hwezh an hini
kreñv. Tin Andro a gave madik e vanne.
"Hag ez out deut, viltañs" ', emezan da Baol, war an
ton mav. "Bremañ c'hoazh 'vo gallet farsal un tammig
bihan. Mont a ran droch en ti-mañ, abaoe ur reuziad,
gant va div goumoulenn hag o muzelloù ledan."
"O va Doue Jezuz!" eme Baol.
"Eo! 'poa'. Ha memes emañ va hini gozh o nevez
digêriñ, dre an nor aze", , diskouez a reas dor ar
Marc'hallac'h, "en ur deurel dour dre he daoulagad e-
giz feunteun ar Skudell. Ken na 'tije c'hoarzhet ganti.
"'Ve' ! Petra 'teus graet adarre da Var-Louiz Penn
Hent Kombrid ? Ur vaouez chichant 'giz m'eo !"
"Petra ne ran ket, kentoc'h. Lakaet he deus va
mopenn gozh en he boulienn dimezin va mopenn
vihan. Ha diouzhtu, mar plij! Tin Andro, avat, en
deus lavaret : nann ! Tin Andro ne vez ket lakaet da
blegañ e-giz-se. Tin Andro, e-giz a dermone Mar-
Louiz droch, n e gompren netra e kalon ar
'voizenned'... Del! kemer atav ur banne ganin..."
Ha dre ma karge div werenn war gorn an daol
ostaleri, e kendalc'he mestr an ti :
"Gant c'hoant dimezin'reer tro ar bed. Nemet,
boulc'hast, n'ouzon ket petra zo peg e begel ar bolizi
hiziv an deiz. N'int ket dizonet mat, ha ne badont mui
ti o zud, gant ar mall gouzout penaos e vezint
poazhet, pe dre an dour pe en amann... Dimezin ?
Feiz ! gast 'vat !. N'emaint ket mat 'ti o re gozh ?..."
Tennañ 'rae Paol war e anal. A-ratozh-kaer, e vije
bet kredet, e tegase Tin Andro ar gaoz war an
dimeziñ. N'oa nemet lammat en dour, ha neuiñ pe
veuziñ, — nui pe vui, e-giz ma tistagont er Vro-
Vigoudenn.
Ober a reas ur sell bliv ouzh tad Mimi Andro. Hag
eñ o lavarout :
"Evit kaoz farsus, kavet 'teus digarez da gontañ
kaoz farsus. Dalc'homp peg, pa 'maomp ganti. Petra
lavarfes ouzh ur bazhvalan egiston : Kak, selaou, va
meno eo ive' ; da bennhêrez a zo deut oad dezhi da
zimeziñ. Emañ-hi o vont war he ugent vloaz. Dav eo
kompren kalon ar merc'hed..."
"'Te' oar mat 'ta !"
"Ha me, Tin, me 'm eus ur mab-kaer da gouritañ
dit, unan hag a blij dezhi ken na ra. Klask piv !"
Lonkañ 'reas Tin Andro e werennad en un taol.
Stouin reas dreist an daol-ostaleri, hag eñ ha distagañ
ur voñsadenn ouzh skoaz e gamarad. Joa a grene en e
vouezh, o c'houlenn :
"Lavar din piv a vo ar paotr-enor, hag e respontin."
"Me!" a laoske Paol.
"Boñ! 'Te 'gemero da levr bras da glask e-barzh
divunadennoù nevesoc'h, mabig. Toull eo houmañ. E
c hellez diwall ganit da varichal."
"Ap ala! Tapet out. Piv 'n eus preget dit eus Joz
Gouzien ?"
"A oah ! Teuzin 'ra ar sukr en da c'henoù, e-giz ar
'voizenned' amañ, pa gaozeez eus da istrogell bras."
"Tin Andro, 'frai kouz', klev mat! Te ne garez ket
da verc'h."
"Paol Tirili, 'frai bihan', 'giz va daoulagad e karan-
me va merc'h."
"Nann, paotr Tin. Mignon out da da wenneien ha
da da ourgouilh."
"Nann, 'frai bihan. Me 'glask lakaat eürus va
merc'h-me."
"War da veno..."
"An Tarv n'eo ket ur gwaz eus kouch Mimi Andro."
"Peogwit out pinvidik."
"Nann, peogwir eo paour. N'eo ket memes tra.
Seurt traoù n'int ket kad da vagañ ur vaouez. Kant
kwech e'm eus lavaret an dra-se dit."
"Oi ! va c'horf ! Hemañ, neuze, a oar priz an traoù.
Ma! toull-skragn ma zo ac'hanout, pegement e
koustte, pe demdost, ur c'hovel vihan, un annev, dek
pe zaouzek houarn-march, pemp pe c'hwech sailh,
kastolorennoù, hag un nebeut traouigou, peadra
prenañ pe sevel ur stal varichal, hag ur voutig
podoù ?"
"N'eus ket ezhomm ur bern mil lurioù."
"Lavaret e'm eus dit ne garez ket da verc'h..."
" H a n ? "
"... P'he lezez, war zigarez ur vozadig 'grifoù', da
ouelañ noz-deiz, ha da goll he yec'hed."
"Petra 'gontez din-me ?"
"Me lavar, me, ez eus da fiziout er beorien a
c'houlenn labour."
"Hervez ar c'hatekiz nevez, ya ! A, gast ! a, gast ! a,
gast! Ez an da echuiñ da frazenn : ... Ha dar re
fortuniet da lodañ o danvez, o madoù hag o 'mouni'
etre o amezeien... Sakre Paol! Setu 'maout troet da
lodenner, te 've' !"
"Da verc'h, paotr Tin, n'eo ket un amezegez dit ez
co. Da verc'h eo. Da verc'h nemeti. Da zanvez a 2o
he danvez. Ne roi ket morse dezhi brasan
pinvidigezh, brasañ eürusted, eget o roiñ dezhi ar
pried a c'hoanta he c'halonig maouez, hag hech
argourou d'he sikour da sevel he ziegezh ha stalig-
labour he gwaz."
"Piv eo an den kaer-se ?"
"Un den yac'h e galon hag e gorf, e-kreiz e vrud, un
den douget d'al labour. Muioc'h e talv hennezh eget
da wenneien."
"Piv eo an den kaer-se ?"
"Joz Gouzien, Tin Andro."
Azezañ 'reas an ostiz war ur gador, ouzh un daol
vihan. Skoiñ a rae ur pezh flac'had ouzh e vorzhad.
Mont a rae e gleur.
"N'eo ket evit ober poan dit, paotr paour". ', e lavare.
"Fin e oas gwechall, 'giz kaoc'h-louarn. N'out ket mui
ar pezh out bet. Abaoe ar pennad kentañ eus ar gaoz,
e ouien, me, ar peizant dir, - rak, n'on nemet ur
plouk, evit 'truchoned ar vilajenn gran' — me 'ouie e
oas o vont da gouritañ din da varichal. E c'hell, del,
an hanter, hag an trichard eus kêr dont amañ da
vazhvalanañ, Tin Andro a lavaro: nann! Ha nann !
Del! Gwelloc'h a gavfen magañ em zi un torad
bastarded !...
Krennañ' reas e gaoz, trumm. Hag e tirollas da
c'hoarzhin, mezhekaet.
"Pennhêrez Tin Andro druzivi!" emezañ... "Pa
lavaran dit e ya unan droch-pitilh gant kaoz da
varichal."
Dont a reas an ostiz div wech pe deir gwech war e
gomzoù, — mezv e oa aet.
"Mont druzivi, siwazh ! enor ar familh ! Paourkaezh
Mimi baour!... Mezh a'm eus ganin va-unan o
teotikal ken divalav diwar-benn hec'h enor I. Prenañ
Fin dezhi un davañjer nevez."
Dourennin a rae e zaoulagad. Paol ne ranne grik
ebet. Ne gave ket an nerzh da anzav ar wirionez ouzh
an ostiz.
"Kemer c'hoazh ur banne ganin, Paol!" eme egile, o
tostaat gant e voutailhad gwin gwenn.
"Nann, Tin, nann ! Diwar re emaon !"
"Te 'ta, zo ur paotr a feson, ur c'hamarad bras din.
Ha speredet. Desket. Ha n'emaout ket hep 'gour'.
Ned ay ket droug ennout ma zisplegan dit va meno,
hiziv, p'emaomp amañ ken nemet hon-daou, Paol ?
Nouzez ket piv a vefe ur mab-kaer hervez va c'halon-
me ?"
"Lavar atav !"
"Te !"
"Oi! va bouzelloù !..."
"Me ' oar !... Jani Dreo Blev Ruz!... Ro Jani da'z
Tarv, ha mat pell 'zo! Mont a ra an eil ouzh eben,
hervez o 'grifou'. Ha me, Paol, a rofe dit Mimi
Andro... Ur vaouez, Paol !"
Paol Tirili a save ur c'hwezenn yen war e gorf. Edo,
gant ur gounnar o fuc'hañ, e anal o kinnig mankout.
Distagañ 'reas ouzh an ostiz gant ur vouezh izel ha
gorrek :
"Ne rin ket re van ouzh da gaoz, paotr Tin; savet
eo diwar re odivi ha diwar da win gwenn. Me 'gav mat
boeson, 've', ar pezh ne vir ket ouzhin da deurel
evezh war ar pezh a lavaran. Memes tra, ne fell ket
din ober fae warnout, betek gwelout. Nemet,
kompren mat an dra-mañ: e as o fougasin bremaik,
e karez da verc'h Mimi, e-giz da zaoulagad. Ha,
koulskoude, war zigarez tri gwenneg, e rofes, te, he
zad, ar plac'hig-se, hep goulenn ganti hec'h ali, da un
den hanter-vrein e skevent !... War zigarez emañ an
den-se gant tri gwenneg war e anv !... Ech ! mhenn
argas !" Teurel a reas ar chere war an daol ur pezh
pevar real.
Hag en kuit hep stardañ e zorn da Din Andro.
*
Distro d'ar gêr, ha drouklaouen-kenan gant e dro
wenn, e tiskennas Paol raktal war-dro e zelwenn. Deiz
bras e oa c'hoazh. Bountet e oa an arzour gant un
nerzh dianav, hag ar mal echuiñ, a-benn an diwezh.
Re an holl a draoù e wele en-dro dezhañ o chom
sac'het, hep mont da du ebet. Un heskin. N'oa
diougan gounid ebet ken evit an Dilabouridi, ken evit
ar Gouarnamant. Noa ket da c'hortoz e plegfe an
Andro da ali e wreg hag e verc'h. Hag en e vruched e-
unan ne zispege ket an droug kuzhet, a lakae ar paotr
da doc'hal ar paz, ken na deue ar c'hwezenn warnan.
Hegasoc'h-hegas e oa dezhañ, dre ma 'z ae, ar vuhez
arvarus ha seizus a rened, e Pont-'n-Abad, abaoe ur
reuziad re hir.
...Echuñ un dra bennak !. En em lakaat da vat
ouch e zelwenn!... roin ur skouer eus e
dalvoudegezh... pa n'oa ket evit skoazellañ, en un
doare efedusoc'h, nag e gengêriz nag e zaou vignon,
na zoken e skevent.
Edo e skeudenn aze dirazañ, dindan skleur milzin
an heol war e ziskar. Kroaziet ganti war he c'hof he
bizied mein kizellet, sonn edo war he zreid. Stummet
reizh e oa ar vent anezhi, ha gant he jiletenn stardet
en dargreiz hag he gouzoug hir ha noazh, hi 'oa
heñveloch he gobari ouzh hini ur vigoudenn korfet
disi, eget ouzh ar skeudennoù melkonius o neuz hag
hirwisket a ginniger a-viskoazh da zoujañs ar
gristenien.
Rimiet e oa bet an tal, ha trolinennet an divjod ez-
aketus. Ne chome evit kas da vad ar pennober nemet
ar fri, ar genoù hag an daoulagad.
Ar fri a oa nebeut a dra evit un arzour dornet e-giz
ma oa Paol Tirili. N'eo ket hep ur pikig-enkrez, avat,
edo e soñj krogañ gant daoulagad ha muzelloù e
hunvre.
"Ar c'horf n'eo nemet ar c'horf", e oa kustum da
lavarout outañ e-unan.
"Kad eo forzh piv, gant ma vo eus ar vicher, da
gizellañ furmoù galloudus, pe vunut. Bev gant buhez
ar c'horf, ouzhpenn, gant e wevnded ha tres ar fiñv.
Er genoù, avat, hag er sell e lufr sklerijenn an ene.
Hiraezhoù hon ene-ni.
O engravañ er maen, ma c'hellimp o gwelout keit ha
ma ray vad d'hor c'halon !...
Hiziv muioch eget biskoazh, da heul an holl
kerseennoù a zinij warnomp, e-giz brini d'an abardaez
war ar c'hoadoù pin, hon eus ezhomm a vousc'hoarzh
baradozel ar fiziañs en un amzer da-zont klokoc'h..."
A-daolioù prim ha dibaouez, e pigose ar c'here fri
an dremm werc'hezel. Ur fri heñvel-vi ouzh hini Jani
Dreo, linennet eeun, hag o pennadiñ dres e traon
an tal.
N'oa ket didrabas, avat, spered an arzour. Edo e
soñjoù, dreist-holl, gant nec'h e geneil bras Joz ha
trubuilh Mimi, e vuiañ-karet vihan. Broc'h a oa ennañ
ivez ouzh an ostiz, aheurtet ken hegas gant e
nac'hadennoù... war zigarez 'tri graf', e-giz ma
lavare Joz.
"Kredin er yeched, e madelezh ar vuhez!" emezan
dre ma 'z ae e vailhig en-dro, "krediñ er yaouankiz !.
C'hoant a ranker kaout, ma fell dimp derc'hel d'hor
feiz!... Ar gwellañ zo, da zerc'hel ar peoc'h er galon,
eo sarrin an daoulagad war reuzeudigezh an amezeg.
War hor reuzeudigezh-ni ive..
Emañ preñv ar c'herse e pep kalon, e peb levenez, e
pep kredenn, dres e-giz ma tebr kalon an holl avaloù.
Neo ket ret, avat, gortoz kleñved ha kozhni, na
kouezhan er baourentez, evit gouzanv e grign...
Un torad bastarded e'm zi ! Mimi Andro druzivi !...
Hag e choarzhe an tad genaouek. Azen kornek! Re
abred e klevo keloù. Emañ o vont d e dro da ober
anaoudegezh gant soubenn drenk ar c'heuz. Gouzout
a ray neuze ne dalv ket e wenneien, e 'vouni', evel ma
lavar, kement ha ma kred !...
Tak! Chom a reas trumm Paol Tirili a-sav gant e
venveg houarn en e zorn. Mantret. Lammet e oa gant
un taol-mailh distaget re rust penn-laez fri an
delwenn.
"Boulc'hast ar gurun! Ur fri bigoudenn he do, an
taol-man !"
Re e oa aet spered Paol da heul e brederi. Ma oa
dianket e zorn.
Morse daou hep tri.
Tonket e oa da Joz Tarv kaout d'en em dennañ, un
trede gwech, a-dre skilfoù poliserien Roazhon.
En em sachet en doa bravik ha dizamant diouzh
abadenn Kafe ru Kereon hag hini Rozig-ar-Mager.
Bremañ, a-du gant ali Paol Tirili, ned ae ket mui
nemeur diouzh e garter, kuit de dreid da luzian e
rouedenn ebet. Kel lies ha bemdez e veze taolioù
Trafalgar e korn pe gorn eus Pont-'n-Abad.
Enklaskerien ar polis eo a yeas da glask penn
dioutañ. Rak, e-giz ar c'hi war roudoù ar c'had, edo
atav ar frioù-c'hwesha a-zevri gant o hemolc'h.
Er Rozig, o doa tennet kaoz ouzh Mon Kerviel, e
vamm-gozh.
"Deoc'h eo ar vouc'hal-se, moereb ?"
"Ya! din-me eo ar vouc'hal-se", he doa respontet ar
vigoudenn gozh. Mousc'hoarzhet o doa an tri aotrou
gant madelezh.
"Gwall-bounner eo ar vouc'hal-se, moereb, da
zivrech ur vaouez deut war an oad egistoc'h: ar
vouc'hal-se a zo anezhi samm un den kreñv."
"O, n'eo ket me a zrailh va c'heuneud...."
Ha mousc'hoarzhin a rae Mon ivez, a galon vat,
gant he genoù dizant, ouzh an estrañjourien-se ken
dereat e-keñver ur vaouez kozh.
". Me' vez faoutet din va cheuneud atav gant va
mab bihan Joz. Ya! Joz Gouzien, marichal, ya !
Pelec'h emañ o chom ?. Er Pennkêr-Nevez, kostez
chapel Lannvorc'h, gouzout a rit... Ya ! dres er penn
al da gêr, war hent Kemper..."
Ar Pennkêr-Nevez a zo, en tu all d'al lenn, e Penn-
ar-Pont, ur c'harteriad tiez kozh — daoust d'e anv, —
etre hent Kemper ha chapel Lannvorc'h, evel ma oa
bet displeget gant Mon gozh. Er c'hontrol eus ar pezh
a zo bet graet er peurrest eus kêr Bont-'n-Abad, savet
eo bet gant pep hini, er Pennkêr, e lojeiz a-hed hag a-
dreuz. Kamm-digamm eo ar banelloù eno, ha strizh.
Magañ a c'heller yer, bidiezed, ha moc'h bihan zoken,
rak erru eur diouzhtu war ar maezioù, gant kleuziadou
strouezh, estrevijiri ha tachennadoù avaloù-douar,
kaol hag ed, pe douaroù albrat.
Poblet eo ar c'harter, evel ar Rozig, gant paotred ha
ne vez ket brav, evel ma lavarer, 'ober likig' dezho, pa
n'emaint ket war o zu mat. Ahont, dres, e gwasked an
evlechenned uhel, e sav iliz freuzet Lannvorc'h gant
he zour dibennet, setu tri c'hant vloaz tost, dre urzh
Loeiz pevarzek, ur roue gall : ur c'hastiz — emezo -
da bennoù-fall ar vro. A-benn neuze e oa pennoù-fall
er vro, ha n'oulent ket sentiñ. Marteze, dre ma n'oa
evito, el lezennoù, evel hiziv, nemet an drein... hep ar
pesk. Ha kann a veze, ma ranke dijentiled ha tud-e-
karg tec'hout d'ar c'haloup betek Kemper.
Joz Tarv, eñ, n'oa ket chal ennañ gant danevelloù an
amzer gozh. Harpet ouzh korn dor e di, e zaouarn en
e chakodoù, edo o tic'henaouiñ en abardaez. N'oa ket
e chakodoù, edo o tic'henaouiñ en abardaez. N'oa ket
ur vicher bezañ dilabour keit al. Edo e soñj ivez gant
Mimi Andro vihan. A skandalfe an Andro kozh, ken
na darzfe, anzav a rafe frouezh dous e garantez ouzh
e vuiañ-karet, roiñ a rafe d'ar bugelig e anv, ha kemer
a rafe — a ya ! neuze, — ar vigoudenn vihan da bried,
ha pa ne vije nemet he hiviz ouzh he gwiskañ. Eñ a
oa nerzh en e zivrec'h evit magan tri den, hag
ouzhpenn !...
Na petra! ne bado ket atav ar villiget a blanedenn
— milliget ha dreist poell mab-den — a zo dalc'het al
labourerien en he c'hrabanoù savet diwar an Drouk-
Spered. Dres a-walc'h e oa keloù, abaoe un nebeut
deizioù, etre ar baotred, e kemered micherourien war
an houarn, du-hont, e mor Brest, da labourat e kamp
mor-nijerezed ar Poullmig. Talvout a rae mont d'ober
ur gweled.
*
Diskornañ 'rae dre ronch' Korantinig ar Vilouri ur
charr-dre-dan, du ha lintrus. Ur c'harr-dre-dan eus
Kemper, hep mar. E-kichen ar blenier, e oa azezet an
Diaskorn, unan eus daou bolis Pont-'n-Abad. Chom a
reas ar wetur trumm a-say, tost dindan fri an Tarv.
"Aman co !" a lavare an Diaskorn, lentik, troet ouzh
tri den azezet a-dreñv e gein, e traoñ ar wetur-dan.
"Eñ eo!" emezan kerkent, o tiskouez gant e chink
ar marichal. N'en doa ket fiñvet hemañ diouzh toull
e zor.
Nemet, pa welas an tri aotrou o tiskenn, e kasas
daou viz d'e c'henoù, hag e taolas ur c'hwitelladenn.
Hag unan all, goude. Respont a reas ur c'hwitelladenn,
ahont, un tu bennak, e-giz un heklev. Hag, o 'n em
heuliañ, c'hwitelladennoù adarre.
Sellet o doa ar gomiserien - rak int-i e oa, — en-
dro dezho. An Ao. Ao. Santini, Ritard hag Ives Le
Querrec a oa diouto anaoudegezh kozh er vro.
"Evit ar brini!" a zisklerie an Tarv, hep mui. O
respont da beragenn vut an Ao. Santini, mestr an
daou all.
"Buan, n'hon eus ket amzer da goll" ", a lavare ur
c'homiser, dre ma z ae ar charr-dre-dan, hag an
Diaskorn e-barzh, da c'houdorin ouzh traoñ ur
c'hleuz meinek, war-du chapel Lannvorc'h.
"Evit ar vouc'hal omp deut" ", eme da Joz an Ao.
Santini.
"A ! Evit va bouc'hal ! Poent e oa... N'oa ket dav
dont tri evit ken nebeut."
"Un nebeut diskleriadurioù hon eus da gemer ivez."
"Ho paperioù !"
"Petra ?"
"Ya! piv oc'h? hag a-berzh piv e teuit-chwi da
zegas din va bouc'hal betek e'm zi ?"
Ha ret e voe — al lezenn eo! — d'an tri enseller
diskouez o faperoù kent mont pelloch. Reizh e oant.
Da lavarout eo, sinet gant ur barner-enklasker. Ur
barner-enklasker a zo dioutañ un den-e-karg hag a
c'hell, diwar e gador en e vurev, e-giz ar gevnidenn e
kreizenn he roued, roin aotre ha kemenn de
boliserien da zont da c'houlenn diganeoch pet eur eo
da greisteiz ha da eilpennañ ho ti, traoñ ha laez, war
zigarez klask un 'torfedour'. Hep menegiñ an Tarv dre
e anv, e pleustre ar skridenn war ar vouc'hal, an
emzrailho e kêr, hag atav war dorn kevrinus
'Gwenn-ha-Du'. An hurlink.
Hag i tre. Teñval a oa an diabarzh, pa deued diouzh
ar maez. Spurmantiñ a c'helled, evelato, tachoù melen
un armel vras, ha daou wele ledan gant ridojoù. Edo
Gaid ar Chorr, mamm Joz Tarv, e penn he zaol, o
tibluskañ avalou-douar da goan. Un intañvez chomet
sonn, daoust da vloavezhioù poan hep diskuizh evit
sevel un tiad bugale.
Distroin a reas en ur zigorin melloù daoulagad. Hep
rannan grik.
Kuzhulikat a rae daou eus an enklaskerien, en ur
sellout a gorn ouzh an Tarv. Furchañ 'rae egile, an
Ao. Ritard, holl chakodoù ar paotr, hag e flachote
dezhañ e gorf bras.
"Skañvik eo ho kodelloù".
, eme a r c'homiser.
"Klaskomp en armel, er gweleoù, dre-holl."
"Ar bern-teil a zo e traoñ al leur!" a echuas, sec'h,
an Tarv. "Dav eo deoc'h turiañ 've' ar bern-teil..."
"Ne vo ket lod ken chichant atav..."
"Petra'z eus da damall din? Ha perak, ur wech
c'hoazh, eo aet va bouc'hal ganeoc'h ?"
Neuze e tostaas an daou durluter al. Krogañ 'reas
an Ao. Le Querrec e brec'h an Tarv.
"Tro ouzh ar sklerijenn, mar plij !"
Troin a reas an Tarv e benn ouzh ar prenestr. An
Ao. Ao. Santini ha Le Querrec a luchas lorch en
o selloù.
"Eñ eo!" emezo war un dro. "Eñ eo, n'eus ket da
dortañ."
"Boulc'hast ar gurun!" a darzhas ar marichal. "Ne
garan ket an hanter re e teufer da c'hoari
maskaradenn ganin, e-barzh va zi. Petra 'fell deoc'h ?
"Neb a sko a zisoñj, marteze. Neb a dap an taol, a
zach soñj", a lavare an Ao. Le Querrec. "Ho taol
botez ouzhin-me e Rozig-ar-Mager en deus e briz, va
den. Ur priz kaer. Ha n'eo ket galloud 'Gwenn-ha-Du'
ho tibesko, hiviziken, a roued ar polis. Emaomp e-
barzh!"
Azezet e oa an Tarv, sabatuet, war ur skabell, troet e
gein ouzh an daol. Leuskel a rae etre e zent :
"Mont da 'gouziñ', pelloc'h, gant ho 'Kwenn-ha-
Du!' Ha me 'oar-me petra eo ho 'Kwenn-ha-Du' ?"
". Evel ma n'ouzez ket petra eo 'kigerien' Kafe Bras
Kerne. Respont !"
Tostaet e oa trumm an Ao. Santini da sellout ouzh
Joz e-kreiz e zaoulagad. Ma savas hemañ en un taol.
Dic'hwezhañ 'rae :
"Ma 'peus damant d'ho puhez, pellait !... Che,
mamm !. A, nann !. Drouzivian traoù mat ?..."
Keit ha ma 'z ae an teodoù en-dro, e oa bet lakaet
he chafetalenn gant Gaid ar C'horr war an tan.
Tennet he doa hor bigoudenn war an daol peb a
volenn d'an tri aotrou ha d'he mab, ha neuze al loaioù
bihan hag ar sukr. Ar mod a zo da ober degemer d'ar
re a zeu d'ho ti.
Edo e vamm o kargañ ar bolennoù, pa savas frond
tomm ar c'hafe da fri an Tarv. Kemer a reas ar
binvioù, hag o skarzhañ 'reas en-dro er chafetalenn.
Ha tennañ 'rae war e anal, e-giz an avel :
"N'eus ket doñjer an Ankoù, betek ne gach ket war
draoù 'giz ar re-se !.
Spontet a voe e vamm. Rak kendalc'h a rae he mab :
"Gourdrouzo din-me e'm zi!... Malozh va
buhez !...
Kavout a reas ar vaouez paour an tu da zrailhan ur
c'herienn c'hallek bennak, da lavarout tra-pe-dra evel-
henn :
"Chwi' vo lazhet gant va mab, ma ne 'z it ket
ac'halen...
Noa ket ezhomm roin an ali. N'eo ket aheurtet
ensellerien ar polis. Amzer o deus.
"Arabat deoc'h!" e lavaras an Ao. Ritard war un ton
sioul. "Arabat deoc'h kemer malis evit netra.
"Me zo Breton ivez", eme d'e dro an Ao. Yves Le
Querrec. "Me' oar ivez brezhoneg mat eveldout. Ne
c'houlennomp diganit nemet ar pezh a c'houlennomp
digant dek hag ugent all... Bezañ peraget ganimp n'eo
ket bezañ kablus... Gwelout a reomp, hervez ar
gounnar a ziskouezez, e oa faziet ar barner war da
zivout... Ur sigaretenn ?"
Ne zidaere ket egile. Gwenn e oa e zaoulagad. Aon
a rae e zaouarn fiñv-difiñv, e zaouarn ronfi.
Azezañ 'reas an Ao. Ritard ouzh taol, ha skrivan
reas war e garnedig un dra bennak. Rogañ 'reas ar
bajenn d'he roiñ da Joz. Lenn a rae heman :
"Pedenn da aotrou komiser Pont-'n-Abad da
zaskorin e vouc'hal d'e berc'henn, an Ao. Gouzien,
Joz, marichal er Pennkêr-Nevez."
Sklaeraat a rae dremm ar paotr, peb a damm :
"Echu bremañ!" a gendalc'he an Ao. Le Querrec.
"Nemet ur sinadur a'z po da roin diwar-benn ar gaoz
a zo bet etrezomp. Rak, kompren a rez", emezañ, o 'n
em zigareziñ, en ur mod, gant ur mouzhig-c'hoarzh,
"hor micher eo. Ni a zo ret dimp leuniañ pajennoù da
ziskouez e reomp hol labour... berniañ testenioù...
"Oñ!" e krozas ar marichal. "Kenavo atav !"
Ha kuit er-maez an tri aotrou, en ur dennan o z0g
da Joz Tarv ha d'e vamm. Hemañ en doa lakaet en-
dro e gasketenn a-blom war e benn, ha stardañ 'rae e
c'houriz ler da zerc'hel e otoù.
Distroiñ a reas an Ao. Le Querrec war an treuzoù.
"A ! disonjet e'm oa. Aotrou Gouzien, mar plij !"
Dedostaat a reas ar marichal.
"Sav da zivrec'h !"
"Judaz !..."
Un 'o !' hir a savas war an hent. En em zastumet en
doa an engroez e-tal dor an ti. Souzan 'rae an holl war
o fouez.
Dic'hodellet e oa bet, trumm hag a-gevret, gant an
tri enseller, peb a revolver. Eeunañ 'raent bruched an
Tarv, sko ennañ. Hemañ a starde e javedou, ken na
zraske e zent en e c'henoù. Sevel a reas e zivrech.
"Chom fur, keneil ! ha sioul! Ne dalv ket c'hoari
droch. Ro da zorn dehou!... Te ' wel ?... N'eo ket
diaesoc'h."
Ar marichal e oa bet tapet e arzorn dehou en ur
c'helc'h bihan gwenn istribilhet outañ ur chadenn hir
vunut. Dir. Ha dantet e oa diabarzh ar c'helc'h bihan
e-giz un heskenn.
"Dichou ! brini", a farsas neuze an Ao. Le Querrec
ouzh tropellad ar bigoudenned hag ar grennarded, dre
ma frape dre ar chadennig dir Joz Tarv d'e heul, war-
du ar c'harr-dre-dan.
Deut e oa Gaid ar Chorr war he zreuzoù. Youc'hal
a rae, ur rangalon he selaou :
"'Maint o kas va mab d'ar prizon !..."
Joz ne save grik ebet mui war e vuzell. Azezañ 'reas
e traon ar wetur, etre e warded. An Diaskorn a oa
troet e benn gantañ ouzh an tu al.
"War eeun da Gemper!" a gemennas an Ao. Ritard.
"Fustomp! Ya!" emezañ laouen. "Amañ, neur ket
evit derc'hel kaoz, gant ar chigarderien...
Ha loc'het kuit ar wetur gant strak ha moged, dre ar
ru strizh kildroennek. Chichantaet bras an tri enseller,
ha c'hoant dezho marvailhat :
"Te' wel?" a lavare an Ao. Santini. "Arabat c'hoari
morse al louarn gant ar polis...
"Ur c'haer a daol c'hwitell a'c'h eus evit gervel ar
gompagnunezh", a vame ivez an Ao. Le Querrec, -
Ar Judaz, evel m'en doa krozet Joz - "Dillo eo
deredet da vrini: leizh an hent a oa diouto...
Dichou ! brini... Petra' zo?"
Skoilhet e oa bet ar wetur a-stroñs, o tiskornan en
ur chorn-tro. Stanket e oa an hent dirazi gant daou
garr, strobet o rodoù an eil en hini all. Paotred
yaouank, ker sioul ha tra, a oa en o c'hoañze e-barzh.
Ober a rejont ur saludig goapaer gant o dorn da dud
ar c'harr-dre-dan.
"Grit tro!" eme an Ao. Ritard. "Ha tizh dezhi !"
Kuit ar wetur war gil, o klask un digor pelloc'h.
N'oa ket aes, rak n'oa ket ledan an tremen, ha diwall e
ranked ouzh ar werin och en em zastum muioc'h-
mui.
Ha tro-dro d'ar wetur e nije mein ha turchou, hag e
tarzhe youc'hadennoù. Stanket e oa ivez straed
Lannvorch, ha war an hent e oa bet strewet un niver
souzhus a revriou-boutailh nevez torret.
Ha stanket, evel just, al Leur-Gêr Geor. Biskoazh
choazh !.
Un arnodenn all a reas ar wetur dre ur wenodenn
kammigellek, sanket don etre he c'hleuziadoù
strouezh, hag a gase d'ar parkeier. Bardellet e-giz ar re
all. Hag eno, e oa bet tennet diouzh o chraou - hep
goulenn aotre diganto, sur a-walc'h, — div vuoc'h hag
ur vidiez. Edo al loened ouzh o fun skoulmet ouzh ur
rod karr, o tisvalañ geot o feurin hag o c'hlaourin
dizrouk.
A-zoug he c'hamm, e tiskennas adarre ar wetur
prizoniet davet hent Lannvorch. Kement banell,
kement ronch, kement ode karr a oa bet savet en o
zreuz mogeriadoù kirri, hag harzoù estlammusoch
choazh.
"Sac'het ar brini!" a rannas neuze Joz etre e zent.
"Arabat d'ar polis c'hoari louarn gant..."
"Gant petra, azen?..." a youc'has Le Querrec,
imoret. Dirollañ 'reas ar prizoniad da c'hoarzhin, a-
greiz-holl. "A 'ma! gant dorn 'Gwenn-ha-Du'!" Hag e
choarzhe an Tarv, leizh e zent, gant ur mell
c'hoarzhadenn.
An ensellerien a voe tennet o evezh gant un taolig
skoet war werenn dor ar wetur. Un den yaouank war-
dro pemp bloaz warn-ugent a c'houlenne digor.
Stouiñ a reas an Ao. Santini ar glerenn, ha, war un
dro, e tenne e revolver diouzh e chakod. Heñvel a rae
an Ao. Ao. Ritard ha Le Querrec.
"Che! va zud vat!" eme ar paotr yaouank,
"n'emaoc'h ket o vont da skuilhan gwad ar
gristenien !. Un torfed eo lazhañ; bezan lazhet a zo
gwal zivalav, ive, va zud vat !"
Sklintinan rae gwerenn traon ar wetur: paotred o
choari pigosat ar werenn gant geoloù dir pistolennoù.
"Diskennit!" e kemenne ar paotr yaouank.
Strakañ 'reas tri pe pevar denn en-dro d'ar wetur.
Strakañ 'reas tri pe pevar denn en-dro dar wetur.
Un ali hastout buan ? Evit ar blijadur ? Komprenet o
doa an ensellerien. Silañ 'reas an Ao. Santini e skouarn
an Diaskorn :
"C'hwi, d'an telefon, ha redit!"
Hag an Diaskorn, a-boan ma voe digoret ar wetur,
kuit, koutig-koutig, kruket e zivskoaz, e-giz ul
logodenn spontet.
An tri aotrou a ziskenne d'o zro, unan krog atav er
chadenn dir ispilhonet ouzh kelc'hig dantek Joz
Gouzien. Raktal ez adsarre warno an engroez.
Aet e oa an Diaskorn betek ar c'hirri, pevar anezho
ouzh heul, a-dreuz ar vanell, hag edo bec'h warnañ,
an den paour, o treuzin ar vardell, war e grabañsonoù,
pa voe frapet prim da laez dre e zivskoaz. 'Giz un
irvinenn diouzh an dachenn.
"Ma've ! aze 'maout Fri-Lipig..."
Fri-Lipig a oa ul lesanv roet d'an Diaskorn, rak mat
e kave e vanne.
"Peget an dipa-dapa en da doull, Fri-Lipig ?"
Hag e tirolle ar baotred da c'hoarzhin. An Diaskorn,
eñ, ne c'hoarzhe ket. Glas e oa.
"An dipa-dapa, avat ! Hag aon ouzhpenn. Aet int
holl gouez. Ha dav din mont da delefoniñ diouzhtu."
"Gorto',
, gorto' !. Mont a ray ganit, 'mechañs, ul
loaiad hini kreñv, evit lakaat da galon en-dro en
he flas."
"Eo ! evit ma kollin va flas ? Plas din, c'hwi, pe e
lakain hoch anvioù war gaier ar c'homiser...
" 'Goi kouz' ! Ne welez ket'z eus Revolusion ?.. Ni
ar vistri..."
"Revolusion, va Doue? Revolusion ?. Hag an
urzh hag al lezenn ?..."
An Diaskorn, evel holl fliked kêrioù bihan Breizh, a
oa e gefridi choari spontañ al lavagnoned hag ar
varmouzien, ha kas ar vezvierien, e gamaraded alies,
d'ar gêr pe d'ar bidouf, hervez ar c'hofad a zougent. E
labour a zo ivez kas paperenno d'an dud a-berzh an
aotrou komiser pe a-berzh an Ti-Kêr. N'eo ket ul
lazh, nag evit ar c'horf nag evit ar spered. Evit ober ar
vicher, n'eo ket dav bezañ fin-fin. Dres, gobari an
Diaskorn.
Ha mont a reas gant ar baotred da ostaleri Chann ar
Vilouri, an hini dostañ, da evañ e vanne ha da glevout
nevez eus ar Revolusion.
E-kreiz ar gaoz, setu an den o tont glas adarre :
"N'eus ket da dortañ". ", emezañ. "Dav eo din mont !"
Ha, war zigarez an droug-bouzellou, ez en em
laeras. Hep e gasketenn-bolis. Evit ober e zever. Mab-
kaezh Diaskorn! Aet e oa ar baotred war e lerch, hag
i ha sparlañ dor ar 'gomodite' gant ur planken ha
poentennoù :
"Kac'h! Fri-Lipig! Kac'h!... Kemer da amzer da
delefonin !...
En-dro d'ar c'harr-dre-dan e strake atav an tennoù,
davet an oabl.
Ha mestr sentet outañ paotred ar Pennkêr, a zibune
e gemennoù gant e don ingal.
"Ho revolverioù, mar plij! Dañjerus int. ha
didalvez evidoc'h."
Sentiñ a rae an tri enseller. Hep ur grik. N'eo ket ar
wech kentañ e c'hoarveze ganto seurt darvoudig.
"Laoskit ho prizoniad, mar plij!"
Hag e tiskrogas an Ao. Le Querrec diouzh ar
chadennig dir.
"An alc'houez, mar plij !"
Hag e roas an enseller an alc'houez. Endra m'edo ar
Pennkêriad o tialc'houezan ar chelchig sanket e
zentigoù e arzorn Joz Tarv, e tenne an Ao. Ritard hag
an Ao. Santini, diouzh o chakodoù, atav war gemenn
ar Pennkêriad, peb a gelc hig dantek all.
"Salokras, aotrounez!" a drugarekae egile.
Hag e troas kein dezho, dre ma sache ar marichal,
buan-buan, e-touez an dud... "Deus, Joz!" ha dre
m'en em zigore ur vigoudenn gozh un hent betek an
tri enseller, gant he skubellenn.
"Dalit, viltañs! Dalit, loen-Kain!" a wilc'he neuze
Gaid ar C'horr. Ha mamm Joz Tarv ha disvantan un
taol balaenn a-dreuz penn an tri aotrou. Rak heuliet
he doa gant he balaenn ar wetur a gase he mab d'ar
prizon.
An Ao. Le Querrec, skoet trumm, a gile, a zeue en-
dro war e giz, hag a glaske tennañ hec'h arm digant ar
gozhiadez kounnaret. Droug en doa bet.
Houmañ, avat, ne c'houlenne ket dispegañ. Herzel a
rae. Ken na strebotas, ha na gouezhas war bennoù he
daoulin. En ur adsevel, e luzias he sokenn en he
zavañjer. War an taol, ez eas d'an douar.
"O ! lorgnez!" a hopas mouezhioù... "Skoiñ gant
ur vaouez kozh !"
"... Ober droug d'ar beorien ! Gant ar vezh !..."
Garmat a rae Gaid ar C'horr forzh he buhez.
Bloñset e oa bet he morzhad gant ur maen lemm.
Dirollet kounnar ar werin evit mat. Sellout a reas an
tri enseller en-dro dezho. Pennoù enebour, dre-holl.
"Ur gwiskad bazhadoù !. Bec'h d'al loened vil !" a
hope ar merc'hed.
Hag unan, Filo ar Gouezerez, ha teurel :
"Tennomp o otoù diganto..."
"Da bradañ dezho o revr..." a echuas Lij Luchig.
"Gant ur bod linad", eme Filo ; "gant bodoù linad."
Diwar re imor e oa aet ar bobl, abaoe mizioù.
Tarzhañ, taeriñ ha fuc'hañ 'rae, hiziv, rust ha gouez.
Ar merc'hed, dreist-holl.
Lammat a reas ar bigoudenned war vevelien ar
Polis. N'eo ket mogn divrec'h ar bigoudenned. Amzer
sutal, e voe divragezet ganto an tri aotrou. Ken ne
lamme ar boutonoù. N'oa ket bet seizhdaleetoch ar
baotredigoù o kerc'hat er parkeier tostañ bozadoù
linad. Ha bec'h diouzhtu da feskinier noazh an
aotrounez gant an delioù devus.
... Kouez mod-nevez da zigrasan !...
Disteurel a rae Pont-'n-Abad, en e vod, da 'vevelien
an urzh', ul lodig eus ar chigarderezh e tegasent da gêr
abaoe an Dilabouradeg. Hag edo an tri c'homiser e-
giz tri voñchig-spoue 1, bannet ha disvannet, stlap-
distlap, war darzhioù ar gounnar vigoudenn.
.O daouarn en o chakodoù, sellout a rae ar
baotred ouzh an daolenn-gastiz. O gwalch a blijadur
o doa.
"Ar re-se a vo mouzhet o revr ouzh o c'hadorioù e-
pad eizh teiz, d'an nebeutañ!" a lavare Per ar Rouz da
Herve Gouletkêr.
Pa darzhas, a-daol-trumm, tennoù, ur bern tennoù.
Ha garmadeg.
"Ar warded ! al lorgnez! ar warded !..."
Hag an holl o tifretañ, ma c'hellent redek.
Chom a reas an tri enseller, e-kreiz an hent, ruz-tan
o feskinier gant bilim al linad, ha gwenn o dremmoù
gant ar boan, ar broc'h hag ar vezh. Laeret e oa bet o
oteier diwarno.
Ar warded, avat, ma oa strap ha tourni d'o heul, ne
zeuent ket war o sikour.
Dale, harz h a skoilh o doa kavet, e-tal ar
bardelladoù kirri. Peadra o doa da ober, daoust da
strakadegoù gourdrouzus o armoù, o vestroniañ o
mirc'hed, ha diwall o daoulagad diouzh an turchou, ar
vein, ar boutailhoù goullo.
*
"Bezan kreñv'giz an tarv..."
'Giz an Tarv? Ne'm eus graet nemet en em
zifenn", ", a daole Joz Gouzien, dreist e skoaz, ouzh an
hini en doa laosket ar gomz.
"N'eo ket ouzhit emaomp", a respontas egile.
"Bezan kreñv e-giz ur c'hole tarv e'm eus lavaret;
kaout nerzh mil march, ma kavez gwelloc'h, da
flastrañ al lorgnez...
"Izeloc'h, bugale baour ; na hopit ket, en an' Doue !
Va zi n'eo ket ur vordel"
, a bede an Ostizez Vat.
Roet e oa bet an anv-se da Vavonig Latzul, ur wreg
yaouank, deut diouzh I r e m e o g da zerchel ostaleri e
Korn Hent ar Gar, e Penn-ar-Pont. Ur vaouez tomm,
chichant hag a volontez vat e oa Mavonig. Dont a rae,
ur bern, ar baotred d'hec'h ostaleri.
Spontet e oa an nozvezh-se. Ha bezañ oa peadra.
En em gavet a oa, lod dre emglev, reoù all dre
zegouezh ha dre douez, leizh an ostaleri a baotred hag
a wazed yaouank, goude o c'hoan. Ha cholori bordel,
e-giz m'he doa lavaret Mavon, a oa d'o heul. Ken na
stirlinke ar gwer hag ar boutailhoù war o
estajerennoù. Displann e oa dremmoù an everien, rak
n'oa war enaou nemet ar gouloù bihan.
Mal he doa ar vaouez paour klevout taolion an
hanternoz evit lazhañ ar gouloù ha lakaat an hol er-
maez. Ned ae ket an nadozioù en-dro.
Taoliad Paol Tirili a oa en-dro dezhi Joz Gouzien,
fouge ennañ gant ar c'helc'hig ruz engravet en e
Ivoñ Dreo, breur Jani Dreo, eus Rozig-ar-
Mager, Fanch Jegou, ha paotred al eus hent Kemper
hag ar Pennkêr-Nevez. Dirazo ul litrad gwin gwenn,
nemetken. Ha sklaer ar moged, er sal, rak moan e oa
ar sigaretennoù. Noa ket dav, avat, kaout boeson ha
butun da lakaat gwrez er pennoù, hag an teodoù da
vont en-dro.
Ouzh an taoliou all, pe en o sav ouzh an daol
ostaleri, oc'h ober lagad d'an ostizez, en em gave
mesk-ha-mesk micherourien ha komisien eus ar
burevioù, holl dilabour, ha dalchet holl en
abardaevezh-se gant terzhienn an emgann. Lorc'h an
trec'h zoken.
Bazhadoù e oa bet er Pennkêr-Nevez etre pobl ar
charter hag ar warded deredet war sikour ar
boliserien: ur gwir vrezel bihan, gant e vloñsoù, e
chloazioù, frioù tognet, hag izili mac'hagnet, zoken,
en daou du d'ar bardellado kirri tintet a-dreuz an
hentoù.
Daskoret o doa ar baotred da ziwallerien an urzh
taol evit taol. Ouzhpenn eget enebiñ, sur. Ma oa bet
ret d'ar warded troiñ kein, mont war o c'hiz, graet tro
wenn ganto ha gant enklaskerien Roazhon. Marteze,
avat, ne gave ket an enklaskerien re wenn o zto.
Graet he doa ar bobl anaoudegezh gant he nerzh.
Evan rae dhe zaoliou-kaer gant kaoz uhel diwar
Lavarout a rae Paol Tirili o respont da
cherioù egile :
"Kaout nerzh mil marc'h n'eo netra, paotr paour.
Skoiñ n'eo netra, kennebeut. Gouzout gant piv skoin,
ne lavaran ket, ha pevare, ha pelec'h...
Teurel a reas unan, er penn pellañ d'ar sal :
"Betek-henn e tenn 'Bugale Vari' en aer. Hep dale, e
tennint 'kreiz ar bern."
"Naren ar re a zo ranket o c'has d'an ospital atav",
eme komis bihan ar Peron, marc'hadour gwin.
Hag e c'hoarzhe ar c'homis bihan gant ar blijadur,
ken na skede e zent bleiz.
"Che, va Doue!" a erbede an Ostizez Vat. "Ar
beorien n'o deus nemet o buhez."
"Me ne'm eus truez 'bet ouzh al lorgnez-se"
daolas Julig Stefan, keneil komis ar Peron. "Ar re-se
n'int ket tud..."
"Salver Jezuz!..."
"'Peus ket gwelet o daoulagad, pa teuont deoch ?.
Maget eo ar re-se, e-giz ma veze maget gwechall, er
manerioù kozh, bandennoù chas an aotrounez da
ober an hu war ar moc'h-gouez...
"Ni eo ar moc'h-gouez !"
"Un druez derc'hel seurt kaozioù". ', a glemmas
adarre an ostizez, diwar he from. "Kristenien eo ar re-
se, egistomp-holl."
"Nann, n'int ket. Moc'h, ya! Moc'h badezet, ma fell
deoc'h." Teurel a rae tan ar c'homis. Ha dic'hwezhan
'rae. Anat n'oa ket douget, e doare ebet, da warded ar
Gouarnamant.
"N'ouzoc'h ket, paotred", eme neuze Paol Tirili,
"petra eo ar gwashan ?"
"Petra ?"
Troin a reas ar saliad a-bezh ouzh ar c'here.
Kendalch a reas hemañ gant e vouezh stanket :
"N'eo ket kaout truez an hini eo. Ha na'm eus ket.
Hogen, me a lavar eo koll amzer en em gannan
ganto... Ar re-se n'int nemet soudarded."
"Ha neuze ?"
"Da lavarout eo paourkaezh bougreed, evit komz e-
giz Mavonig amañ, bremaik, mevelien hag a rank
mont 'lec'h e vezont kaset gant o mistri."
"Ya! Paol. Nemet, da gentañ, ar re-se a zo bet
dibabet o micher ganto o-unan. Setu, ma c'hoarvez
droug ganto, kompren a rez?.... Ha da c'houde, n'eo
ket bet den ebet eus Pont-'n-Abad ouzh o c'hlask ;
eo? Piv en deus klasket trouz, i pe ni? Piv en deus
skoet an taol kentañ? Piv en deus lazhet ar vaouez
kozh?... O tic'hastañ outo, hag o plantan ar yenn
ganto, ne reomp nemet en em zifenn. Brezel ez eus
etre al lorgnez-se ha ni, ne welan ken: ur brezel
Klasket ganto, hag a rankimp gounit."
"Neuze ne teus ket echu dic'hastañ... Ar
'Gribenned' neo ket aet o gouenn da hesk er
Frañs..."
"N'emaout ket o vont da roiñ ali da filañ ganto,
'mechañs..."
" 'Ra ket bil, Julig. Ne 'to ket seurt ali diganin. Me'
lavar ez eus, avat, ur mod all — aesoc'h ha diaesoc'h
— da zilorin Pont-'n-Abad ouzh o favioù."
"Lavar atav."
"Tizhout o mistri o-unan."
"O c'homandanted ? O ofisourien ?"
"Nann, te ! ar re-se n'int, 've, nemet soudarded...
mevelien ! Pennoù bras ar Gouarnamant, ya !"
"Mont da c'houlenn 'mar plij!' da Gemper, war da
droad, ur wech c'hoazh, evit kaout ar vazh-kaoc'h da
lipat, ur wech all ?"
"Selaou ac'hanon un tammig bihan, 'lec'h troc'han
va c'haoz atav... Da gentañ, daoust hag e vourrez
gant ar brezel ?...
"Ne 'm eus ket aon atav..."
"Pe kavout a rafes gwelloc'h dibriñ da vara e
peoch ?"
"Biskoazh seurt goulenn ! Te' oar 'ta eo gwelloc'h
bara ar peoc'h."
"Neuze al Lezenn eo a ranki pilat. Diouzh m'eman
al Lezenn a-du ganit, pe en da enep, ez eus boued da
zibriñ en ur vro, pe mizer da chaokat. Ha ni, e Pont-
'n-Abad, n'emañ ket al Lezenn a-du ganimp."
"An dra-se n e o ket brezel e o ; hogen politik.
Breman eo re ziwezhat uzan teod gant politik."
"Ha na n'eo ket, Julig! Atav ez ay an trec'h gant ar
politik. Galloudusoc'h co an ijin — da lavarout co ar
politik — eget an nerzh, — da lavarout co ar brezel.
Dit, avat, da c'houzout tennañ implij diouzh da ijin."
"Ha pe ali a ro dit da ijin ?"
"Gortoz. Al Lezenn, hag he ganadur an Urzh, a zo
ouzh o harpan, hag o diwall, Nerzh ar Warded war
varc'h ha Galloudoù ar Brezel. Na gred ket e teui a-
benn outo. Eus ar re-se ez eus muioch eget dav, er
Frañs, evit kas holl gêr Bont-'n-Abad d'ar c'hraou.
Ganto emañ an armoù. E c'hellfe al Lezenn bezañ
kant kwech falloch e-keñver ar vro, hag an Urzh, evel
ma lavaront, mil gwech pounneroch, ken na vougez
dindano, kement-se ne sell ket ouzh ar warded. O
c'hefridi a zo difenn an Urzh diazezet war al Lezenn.
O labour a raint, didruez e-giz mekanikoù..."
"Ha neuze ?"
"E-lec'h torriñ da ivinoù war 'Vugale Vari', mevelien
sentus al Lezenn, kerzh war-eeun d'al Lezenn, o
m e s t r e z .
"Pign war an daol, Paol, ma vi klevet gwelloc'h..."
"Al Lezenn, paotred, zo difennet mat. Nemet n'eo
ket diouzh an neñv eo kouezhet. N'eo ket ganet
diouti hec'h-unan kennebeut. Fardet eo bet gant
'truchoned' heñvel ouzhimp : en ur ger berr gant tud
ar Gouarnamant. Hogen, an 'druchoned' -se, ahont, e
Paris, a zo bet ankounac'haet ganto soursial ouzh bro
Bont-'n-Abad, ouzh ar Vro-Vigoudenn hag ouzh
Bro-Vreizh en he fezh, war a glever. Kiriek int. Int-i
eo, dre m'emaint e penn ar Gouarnamant, a zo mistri
ar polis, mistri ar bara, mistri al Lezenn. Mougerien
wirion ar vro. Hon naonegerien. Ouzh 'truchoned' ar
Gouarnamant eo e vefe dav klask penn."
"Ha penaos an diaoul ?"
"Pa n'eus ket bet tu da gavout netra diganto dre
gaer, ober aon dezho, e mod pe vod. Ma taolint evezh
ouzhimp. Spontañ ar vistri, i o-unan... Ken na lakaint
al Lezenn da dalvout da Bont-'n-Abad. War an taol, e
lammo 'ar Gribenned' o-unan war sikour ar
vicherourien."
"Boulc'hast!" a follas Julig. "Nemet re a evezh ez
eus bet taolet ouzhimp gant da Chouarnamant.
Kerzh da Baris, mar karez, da gas soñj dezhañ gant da
deod alvokad, e oa labour ha bara e c'houlennemp, ha
n'eo ket sabrinier dir 'Bugale Vari' da lipat an hini oa.
Ur vad bennak digant Gouarnamant Paris ?. 'Ar
Gribenned' war sikour ar vicherourien? A, gast 'vat !
A, gast, 'vat !... Ar pezh a zo sklaer evidon eo eo leun
ruioù kêr gant chas gward, gant 'Bugale Vari', ya !
prest atav da sankan o skilfoù e feskinier ar
vicherourien... Ar pezh a zo sklaer evidon eo e
rankomp, ni amañ, e Pont-'n-Abad, en em zifenn
hon-unan, diouzh ar chas-gward, diwallerien an urzh,
e-giz m'eo skrivet war ar journal. Krevin hep klemm
dindan dent ar re-se, pe mougañ gant an naon, war
zigarez doujañ an urzh ?.... Mert, del !... Ne grevo ket
Julig Stefan hep skoiñ taol evit taol. Ha muioc'h. Me
n'on ket pourset, me..."
Didrouz ha du e oa an noz, e Penn-ar-Pont, daoust
da lutigennoù an tredan, a-hed ar straed digompez he
favezioù. Ar peoch goude an arnev. Abaoe ma oa
diskennet e kêr difennerien an urzh gant o roñsed hag
o fuzuilhou, ez en em zastume an eil hag egile kerkent
hag an deñvalijenn.
Dre ma'z aent, e rebeche breur Jani Dreo da Baol e
gomzo kroaz :
"Sevel a-du gant ar chas-gward, pa 'z out bet te da-
unan añmerdet kement ganto !"
"Ya!" a zic'hwezhas Paol. "Ar chas, e-giz a lavarez,
a ra o micher. Ganet int bet — ha paeet int — evit
tagan, chaseal, ha diwall o mistri. Setu ar pezh a ra ar
warded. Ar c'hi n'eo nemet ar c'hi. Mistri ar warded,
avat... Hor mistri int ivez.. Mistri al lezennoù."
Echuiñ a reas etre e zent: "Dic'hastañ ar vistri-se,
ken na vimp hor mistri d'hon tro, er gêr... Hogen,
penaos ?... Gwall ziwallet int gant o chas...
Ivoñ Dreo, chomet a-sav, e-tal dor vras ospital ar re
gozh, a selle ouzh Paol, e-kreiz e zaoulagad :
"Dav a vo dont a-benn, koulskoude; ha kavout an
tu da zegas, memes dre e spontañ, bolontez vat e revi
ar Gouarnamant... Poent hastout, avat, a-barzh ma
vo krevet kêr a-bezh. N'eo ket magadur nag ar brezel
nag an esperañs."
O tiskornañ wat ar pont, e kavas grad an daou baotr
yaouank gant ur boufadenn avel sin, difoupet diwar al
lenn. Leuniet e voe o divskouarn gant boud an dour
er palioù.
Difiñv an noz, un dudi. Du-hont e pigne hag e
tiskenne ingal-ingal, en oabl, skubellenn-dro tour-tan
Penmarc h.
Mont a reas hebiou dezho, o tont diouzh laez hent
Kemper, gant storlok ar gurun war ar pavez
digempenn, c'hwec'h mell kamion dre-dan heul-da-
heul.
"A, feiz !" eme an Dreo. "A, feiz !..."
Ken n'en doa tennet e zaouarn diouzh e chakodou,
da sellout.
Leun-tenn e oa ar chirri a warded. Damlufrin a rae
o zokarnoù en amc'houloù toenn ar garastell. Mont a
raent war-du kreiz kêr, dre-biou tour ar C'hastell.
"Pa lavaren dit!" eme Baol. "Hep dale e vo, e kêr,
muioc'h a warded eget a dud dilabour !...."
Ne rannas mui grik an daou baotr. Sellout a raent
ouzh dour du al lenn.
E-tal korn ar Veilh-Vras, e chomas a-sav, sko enno,
ur charr dre-dan, o tont ivez diouzh hent Kemper.
Bihanoch eget ar c'hwec'h euzhadenn all, nemet
houarnwisket penn-da-benn. Un tankarrig-emgann,
gant mindrailherezoù.
Astennet en doa ar blenier, toket-houarn ivez, e
benn dre doullig un dorikell.
"Hep, mar plij! Nhoc'h eus ket gwelet kirri
soudarded o vont hebiou ?"
"Eo!" a responte Ivoñ Dreo. Ha kerkent : "Abred
emaoc'h evit an eost."
"Dre belec'h int aet?" a c'houlenne paotr e dog-
houarn.
"Hedit ar c'hae, penn-da-benn, war ho torn kleiz",
en doa taolet Paol, prim, o tiskouez ar porzh.
Ha kuit ar wetur-vrezel, dre ar c'hae, war-du hentig
strizh ar c'halaj. Dianket etrezek un toull-sac'h, e
traoñ Kerartur, ahont, gant ar c'hal Fereg hag ar mor
dindan he rodoù.
Paol e oa tarzhet ur c'hoarzh sioulik war e vuzell.
"Ha, bremañ, Youenn", emezañ, "fustomp d'al loch,
da 'flutin' !"
En em lakaat a reas en e wele, kerkent hag erru er
gêr. Birviñ a rae ar gwad en e ividigoù. Redet en doa
re herr, sur a-walc'h. Rak tenn e oa d'e anal ; pell e oa
ar c'housked o tont, da dra ma talche sarret e
zaoulagad. Sur, n'eo ket bemdez e c'helle unan ober
gouel diwar goust al Lorgnez. Re ziwezhat, avat, e oa
chomet, evit e yec'hed, da gornozat en ostalerioù. Hag
anzav e ranke, bremañ m'edo o kouezhan terzhienn
an dispac'h, en doa en em zispignet re o terc'hel penn,
a-hed an deiz, a-unan gant e gamaraded, ouzh
bagadoù-stourm ar polis.
Tremen a reas e zorn war e dal tomm. Ha
mousc'hoarzhin a reas oc'h eñvorin e dabutig gant Jul
Stefan :
"Ker buan e vijen bet lakaet gantañ da gamarad da
'Vugale Vari'. Me a-du gant al Lorgnez ? Feiz, gast !.
Ra vefe tan ar mil gurun, ya! etre va daouarn d'o
fulluc'hañ! Nemet, n'emañ ket etre va daouarn tan ar
mil gurun d'o fulluc'hañ. Pulluc'hañ! Kriz e teu unan
da vezañ. Didruez ouzh kristenien n'o anavezer nag a-
dost nag a-bell, ha n'hoc'h eus ket kasoni outo, pa
soñjer ervat. Didruez ouzh tadoù bugale. Rak ar
warded, e-giz ar gristenien all, a zo gwreg ha bugale
ouzh o gortoz er gêr. Nemet, setu, gwarded int. Hon
enebourien, didruez ivez, evit ar pred, n'eus ket da
dortañ. Ha tagañ 'reont, pa gavont tro. E-giz m'eo ar
chas enebour kement estrañjour a ziank war domani
o m e s t r.
Kristenien, ar chas-gward ?' eme Julig. Nann,
moc'h badezet; ha d'o dic'hastañ, ur vindrailherez, op
e op !. Taratatak..'
O tatata, Julig Penn-Rodellet, eme baotr e skiant-
prenañ. Neus tra vat na gounid da c'hortoz diouzh
krogadoù gant ar warded war varc'h hag ar polis, keit
ha ma vint e servij al Lezenn. Tomm eo, avat !
Taktaktak !..."
Digoriñ a reas trumm ar c'here e valvennoù
Damvoredin e n doa graet, hep gouzout dezhan.
Chwezin a rae. Du-pod e oa ar gambr, ha didrouz-
meurbet. Nemet atav dindan e glopenn trouz ar
gaoter o virvin. Chench a reas tu dindan e zilhad-
gwele, hag en hag adsarrin e zaoulagad.
"Gwashoc'h c'hoazh!" emezañ dre e soñj. "M'en
em lakaan bremañ da glevout kanaouenn ar
mindrailherezoù ! 'Giz un den trelatet ! Rak n'eo ket
stokoù va mailh e kleven. N'oufen ket skoin taolioù
ker prim ha ken ingal war va delwenn, na kennebeut
war seulioù boteier ar pratik. War va delwenn? War
va seulioù? E grev emaomp. Ha piv an diaoul a
lakafe poan war e spered gant seurt disterajoù, pa gan
ar mindrailherezou, gant o bolodoù o fraoñval, sko en
ho tivskouarn? Abred a-walc'h e vimp, mard omp
bev atav, o kemer hor binvioù en-dro, pa vo bet sinet
ar peoc'h. Te 'mañ ar wirionez ganit, Julig. Emañ erru
ar mindrailherezoù e kêr, hag ar chirri-emgann. E
brezel emaomp. Brezel etre difennerien an Urzh ha
ni, enebourien al Lezenn. Hogen n'eo ket en hon
dalc'h emañ ar binviou-lazhañ-tud. Ne 'teus evidout
nemet da c'henoù bras. Un arm kaer, m'hel lavar,
dirak mindrailherezou difennerien an Urzh !
Diouzh ma tro ar c'hoari e vo, e kêr, gwad, lazh ha
drailh. Hor gwad-ni, evel just. Plegañ 'rankimp, ha
mougan hep klemm. Kreviñ, ya! Pe, neuze, torrin al
Lezenn, mammenn hor reuzeudigezh. Al Lezenn, a
lavarez, petra eo al Lezenn ? Pennadou-skrid, netra
ken, pennadou-skrid aozet e Paris, gant sinadurioù e
traon ar pajennoù, hag o reizhañ buhez ar vro : Ret
ober an dra-mañ, difenn ober an dra-se !' Ar Lev war
da choug. Ha ret sentiñ. Harpet eo al Lezenn war ar
Galloud armet. Ma n'emaout ket a-du gant al Lezenn,
ma ne c'houzañvez ket da yev, out un dispacher,
paotr an dizurzh, dit da ziwall ouzh an archerien !
Petra 'lavarez? n'eo ket gant ezhommeien, nag evit
ezhommeien, e vez fardet al Lezennoù ? Ne vez ket
dalc'het kont nemeur, el Lezennoù, diouzh interest ar
Vretoned ha diouzh o Gwirioù rik ? Anat an dra d'an
holl. Petra eo ar Vretoned evit gouarnamant Paris ?
Mevelien ha mitizhien. N'eo ket al Lezennoù diouzh
o doare; kreviñ reont gant an naon, daoust d'o
Madelezh pe dre o Vertuz? Hag embann a reont ne
blij ket an dra dezho? Neuze, int dispac'herien,
pennou-fall, enebourien divergont ar Frans. Diwall,
Julig! emañ o tont difennerien an urzh diazezet war al
Lezenn. Gant o binvioù-lazhañ-tud, Julig! Plegañ
'ranki.
'Kreviñ hep klemm ? Mert, del ! Ne grevo ket Julig
Stefan hep skoiñ taol evit taol?' A ! kaout armoù ive,
ha tennañ, dic'hastañ, dilorañ da gentañ an dachenn
diouzh ar chas a ziwall al Lezenn, war zigarez diwall
an Urzh, ha gallout fardañ lezennoù diouzh doare ar
Vretoned! Enebin ouzh an nerzh gant an nerzh, pe
dre ijin. Skoiñ hep ma vo daskoret dit! Ya ! gouzout
en em ziwall ! Dres a-walc'h n'eo ket deut ganin va fal
da doullañ an douar. N'on ket evit chom e-giz-se,
koulskoude, dindan an tennoù, pe e troin da sil. Ro
din da rañ', Joz, ro din da rañ! Abaoe pell a oa n'oa
ket bet ken tomm din. Deverañ 'ran gant an dour-
chwez. Ober brezel da Vikoed ar Marok, soñj 'teus,
Joz, ne zegase ket ken tenn d'hol ler ha mont d'al
Lezenn, evit he diskar, a-dreuz renkadennoù ar
warded. Ya, mes, ahont, ni oa ac'hanomp soudarded
an Urzh. Hag ar Vikoed, pa n'oant ket sivilizet, na
barrek da ren o-unan o feadra, a oa ur bennozh-Doue
dezho ober degemer dimp. Chom da lavarout, eme ar
vouilhed-se, hag e teuy tomm da'z teod! Dav dezho !
Taratatatak. Ha boum... ha bou... oump ! I che !
Lorgnez... kanolioù ive, mar plij! Preget dimp!
Degemer kalonek a ra dimp an torc'h Abd-el-Krim.
Bal bras da lakaat madoberourien ar Marok da zañsal.
Trafaldja la mouker. O! n'eo ket bono bezef ar bal e
Ma-Ra-Kech. Gant ma ne freuzo ket an douar dindan
treid an dañsourien! Toullomp, toullomp fozioù
difenn! Hor bezioù, marteze. Petra 'lavarez, Joz?
Nemet re wak eo an douar? A, gast, avat! A, gast !
Biskoazh kement al ! Glav an hini eo, glav klouar, ha
luc'hed ha kurun. Krediñ a rae din, paotr paour, edon
war dachenn ar brezel, o plantañ ar yenn e Bikoed
gwisket e-giz gwarded. Un trelat.
Bremañ e komprenan perak e valle an douar
dindan va zreid. Ha gwak eo zoken. Keit ha ma 'z ay
ha ma teuy ar mor war e c'horre ne vo ket al lec'hid
evit trouskennañ ha kalediñ. Mont war vlotaat, ne
lavaran ket, ha troiñ da wenelegenn, a sanki enni
betek da vorzhad. Donoc'h. Betek toull da c houzoug,
ma chomez a-sav.
Na grenit ket, Jani, va labous bihan. Ganin-me n'eus
ket aon da gaout. Ur vad eo bet deoc'h fiziout ennon
ket aon da gaout. Ur vad eo bet deoc'h fiziout ennon
da dreizhan al lec'hideg. Ho kas a rin betek an Ti-
Gwenn, ahont, war an douar kalet. Brav-brav war va
divrec'h, 'giz ur verc'hodenn. Na'm stardit ket re
greñv dre va gouzoug, memes tra, ma c'hellin tennan
va anal. Biskoazh seurt broutach ive. O glav an
diaoul! Gleb e vin. Vad a ray an dour, avat, da
saladenn Lij Vloagen. Koulz all, avat, e vije bet dimp
bezañ en disglav. Trawalc'h a oa gant ar fankigell.
Trellin a ran gant al luched; mont a ran bouzar
gant an talmou-kurun, dall gant ar glav. Joz, 'frai
kouz', gortoz ac'hanomp! Sakre Jani, ne'm bije ket
kredet e oa ur seurt samm ouzh ho korfig plac'h
yaouank. Joz! Aet eo 'e chil' gant e 'fraiezig". Pep hini
gant e samm, pep hini diouzh e du, setu lezenn ar
vuhez. Paol! Paol! Paol! A be du e teu ar galv? Ha
gwelout a rit an aod, Jani? Moret an dremmwel gant
ar glav ha teñvalijenn an noz du-dall. Ha blot, re viot
al lec'hid. Dav eo, ha poent, frapañ hon divesker
ac'han. A-raok en em goll. Al lanv. Paol ! Adarre ! Piv
a hop va anv? Al lanv a sav e groz en tu all d'an inizi.
Hep dale mui, 'vo erru tost, e c'holoio al lec'hideg.
Paol! Ya! n'on ket bouzat, gast! O! o! amañ
emaon! A! a-dreñv va chein an hini eo! Ar vag
skoet war al lec hid. N'hon eus ket graet ur mell hent.
Mont a reomp e-giz melchoued war delioù kaol.
Gourc'hemennoù, Mor-Hoc'h! Un dro divalav a zo
bet c'hoariet dimp ganit. Farsus-kenan eo bet diankan
da vignoned, dre izel-vor, war da lagenn, gant an noz
hag an arnev o teredek. Distroiñ da da vag? A! a! a !
Daskorin dit an teñzor a zougan war bouez va
divrec'h? Ha ne rin ket, feiz 've', skrifelleg hir;
paouez da jestraouin gant da zivrec'h, ha lez en o
repoz roufennoù da fas makakar. Kerzh da ganañ da
sonioù da da 'frai charl'. Ya, ya, da vaen-hir Penn-
Laouig. Aon a rez da Jani baour. Ha ne welez ket
skluchet e traon gwern da vag ar fas asaouer all gant e
varv laou, hag e benn divlev, hag e revolver ?
Hennezh e yafe va samm gantañ ive. N'eo ket va
zeñzor, avat, evit ho 'rastilli toull'.
Ha pa vije dek kwech hiroc'h an hent betek runig an
Ti-Gwenn, ugent kwech gwakoc'h al lec'hideg, mil
gwech rusoch an arnev gant e c'hlav, e luc'hed hag e
gurun, ha dalloc'h an noz, ha tarzhiouigoù al lanv o
lipat va fennou-daoulin, ne bignin ket en da vag, ne
viri ket ouzhin da vont davet an aod. Nann, ha pa vije
peurbounneroch va samm muiañ-karet, ar samm
dibabet ganin, ar samm nemetañ a zo talvoudegezh
ennañ evidon. Da vag, ar wenelegenn, an dremmwel
teñval-dall, troiñ a reont, troiñ a reont. Ha brañsellat
en-dro din. O c'hoari toullpennikañ. Ha maen-hir
kozh sot Penn-Laouig o kas ar c'horoll en-dro !... E-
giz en un hunvre. Me 'wel an traoù e-giz ma vefen
sorc hennet — seuriennet, seuriennet ! - Ingal eo
din koroll ar bed-holl, p'emañ va hunvre war va
divrec'h.
Deomp, Jani, deomp, ene va delwenn, war-du an
aod, hag ar gwez-pin war an dorgenn, a vo ker flour
selaou o boubou en avel, a-us d'hor penn, e goudor
an Ti-Gwenn. Deomp ! Un dra iskis, e gwirionez, hag
un estlamm, pezh a c'hoarvez ganimp. Me, noazh-ran,
kreiz ul lec'hideg diharz, va divhar o vont e-barzh ar
fankigell, ur sun, donoc'h eget va daoulin, hag o
tougen war va divrec'h levenez ha lorc'h va spered.
C'hwi, va bigoudenn, ker kranwisket gant ho tilhad
voulouz cheuc'h, c'hwi, ker kenedus, ken dinamm ho
tremm maouez dindan ho koef ker sonn, ker gwenn,
brodet ker fin. Nann, Jani, ned an ket buan war-raok ;
tenn eo din, ya! Pounner oc'h, ur souezh; n'eus
forzh. Va-unan ganin va-unan. Hep ur fazi, hep un
touell, noazh. Hep un trucherezh. Da gas a rin, va-
unan, da borzh ar silvidigezh. Va-unan. Traou ez eus,
er vuhez, ha n'hell den hor sikour da gas da benn. Un
hunvre, dreist-holl. Joz Tarv? Siwazh! Kalonad hag
anken a zo war e choug, peadra, gant e logodenn
vihan, ive. N'eo na bras na pounner, kennebeut, ha
pouez e zivskoaz roñfl en deus Joz outi. Ha petra
'rafe gant e nerzh marc'h, nemet kivioul, evit kizellan
er maen kalet douster ho muzelloù, Itron Varia
Garmez, ha sked baradozel ho taoulagad ? Dremm va
c'hredenn e madelezh ar vuhez.
Ar vag, repu bresk ha berr-bad, aet e o diwar hon
tro... nemet e chom an noz teñval-dall, ken divoull
atav, e-giz hor planedenn, Jani. N'ouzomp ket a
belec'h e teuomp, ha n'ouzomp ket da belec'h ez
comp, pe ez omp dianket, pe 'maomp gant an hent
mat... Daoust ma ouzomp re vat pelec'h emaomp
henozh: e lag gwak al lec hideg, spegus ha lous, prest
atav da lonkañ an den e-unan, drouk e-giz al Lezenn a
vo gwanet dalc'hmat gant he beli ar reuzeudien
diharp. Ha, ni, dres, n'eus netra na den a-du ganimp,
va rozenn. Nemet hor joa-bevañ, hor yaouankiz, hor
fiziañs en hon nerzh, hor feiz, daoust da bep droug,
daoust d'an noz, d'an arnev, da sunerezh al lec'hideg,
ha gourdrouz ar mor, daoust d'al Lezennoù enebour
hag o chas-gward, hor feiz en un oberenn e kasimp
war-bouez hon divrec'h davet kerreg uhel an aod,
uhel ha diogel, ha gwasked an Ti-Gwenn, war e veg-
douar glas, ahont, a-zioc'h ar stêr.
Arabat chom da yarin en hent. Kerzh atav,
boudedeo !
C'hwi, avat, Jani, n'on ket evit ober hep ho skoazell,
heol va daoulagad! Komzit ouzhin! Mousc'hoarzh
ho taoulagad, Jani, mousc'hoarzh ho muzelloù a vo
ho pouez skañvaet ganto. Ya! samm un den kreñv a
zo ouzhoch. Arabat ivez en em zerc'hel ker sonn.
Patrom an delwenn oc'h, ya! nemet n'oc'h ket an
delwenn. Kizellañ er maen douster ho muzelloù hag
ho selloù. Echuiñ. Bezañ disammet. Erruiñ. Pounner.
A! m'en gouie. Re sonn en holl e chomec'h. C'hwi eo,
Itron Varia Garmez, a zougen a-dreuz an islonk blot.
Ha n'eo ket korf klouar ur vaouez yaouank en he
bleuñv. Un delwenn reut, dilagad ha dic'henoù, ur
maen hep ene 'ta, hep mousc'hoarzh betek-henn.
Pounner war va askre, e-giz ar mac'herig. Skañvait ho
pouez, o mamm Doue, pe grit ma kaledo an dachenn
dindan va zreid! Pe e vougin kent diraez an aod. Ret
eo mont, ret eo mont, pe e sankin el lec hid. Ur fazi
a'm oa graet ? Nann. N'oa ket ar bec'h ouzhpenn din.
Selaou al laboused-mor ! Du o divaskell. Asaouerien ?
Santez Vari, pouez mantrus, tra ec'hon, maen rust ha
dineuz, me da anavez, samm mac homer, te eo maen-
hir Penn-Laouig, bremañ e welan. Nout ket va
hunvre, n'out tra ebet din, nemet ur samm, ur samm
ouzhpenn ha dreist va nerzh. Diskrog diouzhin !
Diskrog! Sankañ 'ran er wenelegenn, el lagenn spegus
ha lous. Al laboused du ! Kaout divaskell ! Mamm !...
don... mougañ... Mamm !..."
Dihunet e oa Paol Tirili gant daoulagad
dispourbellet gant ar spont. Edo ar gouloù war elum.
Stouet war e benn-wele, Lij Vloagen a seche gant un
torch gwenn c'hwezenn tal he mab, hag e chenoù.
War he hiviz-noz e oa ar gereourez. Sellout a reas
Paol outi gant daoulagad dilufr. Soret e oa e izili.
Teuzet. Gallout a reas merzhout takennadoùigoù du
war an torch. En ur droin e benn, e welas war ar
penn-wele, gwenn-kann pa oa aet da chourvez, ur
mell poullad du all: gwad. Blaz peñvar a oa ouzh e
staoñ. Rochellat e rae e c'hourlañchenn. Neuze en em
lakaas adarre an traoù: boullig an tredan ouzh ar
solier, e armel vihan, e velezour, e boltred soudard
ouzh ar speurenn wenn, e vamm, da droiñ, da droiñ.
Diflipat a reas gwad en-dro, a-boulladoù taer :
"Paol, va faotr bihan, Paol !. Paol !..."
*
"Gourc'hemennoù!" a lavare an Aotrou Kerdraoñ
o vont tre e kambr ar c'here. Edo hemañ war e wele,
difiñv, sklaer e zivskouarn, ha skourjezet troiennoù e
zaoulagad. Ma edont div wech brasoc'h da welout.
Respont a reas d'ar salud, en ur sarriñ ha digorin e
valvennoù.
Bet e oa person Pont-'n-Abad, gant e gure bras, an
Ao. Abgrall, och ober un dro el liorzh, evit plijout da
Lij Vloagen, ha klevout, dre ar munud, doareoù he
mab. N'oa ket dispar ar c'heleier. Ar c'hlañvour a oa
mall bras addegas dezhañ soñj e ene kristen. Kizidik,
avat, e oa ar paotr. Diouzh e vije troet, e kasfe ker
buan an daou veleg da sutal, i ha sikourioù ar relijion.
O sellout ouzh an delwenn, an Ao. Kerdraoñ a voe
kavet gantañ, en un taol, an tu da voulchañ ar gaoz.
Krogañ 'rafe gant meuleudi labour an arzour. Goude
se, e teufe ar peurrest.
Chomet e oa ar veleien hag ar vigoudenn e-tal ar
maen kizellet; brav e oa en e sav gant e sichennad
mein gwisket gant bleunioù miz Mae. Anat n'oa ket
bet darempredet an dachenn gant an oberour, ur
reuziadig a oa. Ha pignat a rae an troell nevez davet
daoulin ar skeudenn. Houmañ, n'oa ket da nac'h, a oa
paket kenedus ar c'horf anezhi : yaouank ha mistr. Ne
chome da beurgizellañ en he dremm nemet ar genoù
hag an daoulagad.
Pignet er gambr, e vousc'hoarzhe ar person kozh,
da ziskouez e volontez vat. Dichwezhañ 'rae ivez, rak
tenn e oa bet dezhañ sevel gant an diri. Ret e oa bet
d'an Ao. Abgrall roiñ dezhañ an dorn.
Kruket-kruket e oa aet ar beleg gant an oad. Hej-
dihej e oa e benn gwenn gant ur c'hrenerezh
dibaouez. Bliv e oa chomet, avat, bivig e lagad.
"Gourc'hemennoù"', emezañ adarre da Baol.
"Dornet e oas.. dornet out, e felle din lavarout."
Skoilhet e oa bet en e gomzenn gant taol-lagad ar
c'hlañvour.
"Moarvat" ', e kendalc'has, "n'emañ ket gwisket liv an
amzer war da zivjod, evel gwechall. Yaouank-flamm
out, avat. N'emaout ket eveldon, war an diskar. Hag
ar vedisined a zo en o c'herz, hiziv an deiz, louzeier
sabatuus, hag ar pare. E-tal toull ar bez, zoken. Te a
redo gwad tomm adarre en da izili. N'eo ket gwir,
Paol ?... Fiziañs e ranker magañ."
Paol a laoske un doc hadig sec'h.
"Fiziañs ?... e-giz ki person Pornaleg."
"Petra, Paol ?"
Gant e vourrenn e rae ar c'hlañvour ur respont a
dalveze kement ha : "Netra, Aotrou Person ; ne'm eus
lavaret netra !"
"Hag e c'helli kregiñ gant da Itron Varia en-dro...
Erru out prestik er pal... Ur fazi, Paol, hag ur mantr a
vefe chom berr, hiviziken... Derc'hel d'ar promesaoù,
Paol. Ret co derc'hel d'ar promesaoù. Hag e ri. Me,
avat, a zo ar c'herse evidon."
Paol a baras ur beragenn en e sell.
An Ao. Kerdraoñ a oa kroaziet e zaou zorn war
c'houriz du ledan e soutanenn. Hag an dorn war-
c'horre a skoe gorrek flac'hadigoù flour war gein an
dorn all.
E zaou zorn en e chakodoù, an Ao. Abgrall a oa
chomet a-dreñv e berson, o pourmen e sell tro
speurinier ar gambr. Ur melezour bras, poltred ar
c'here e soudard, hag ur skeudenn bennak. N'oa ket
ouzh ar mogerioù nemeur a arouezioù relijiel. Ma rae
an Ao. Abgrall ur prenn d'e vuzelloù.
Lavarout a rae an Ao. Kerdraoñ :
"Ya! siwazh! mont a ran gant ar remm. Va
memproù, evel just, va memproù. Mel va eskern.
Erru tremen poent din disterniañ, ober plas dar re
yaouank, ha mont, e-touez chalonied kozh Kemper,
da gemer va repoz, ouzh skeud tourioù dantelezhet
Sant Kaourintin benniget... N'eo ket hep melkoni,
Paol... Ne welin ket da Itron Varia Garmez gant
levenez ar Vamm Yaouank o vleuniañ en he sell ha
war he diweuz...
N'eo ket ganin-me e vo degemeret en ur gouel-berz,
ouzh kan an imnoù hag ar c'hantikoù, hag ar gouleier
o flamm-flamminañ, dindan bolz glas-steredek hon
iliz parrez. N'eo ket ganin e vo benniget testeni feiz.
kristen ur paotr Pont-'n-Abad, ar skeudenn nevez a
zeuio an holl Vro-Vigoudenn, ha, ker sur ha tra, da
hol gêr c'henidik, da bediñ e-harz he zreid..."
Paol Tirili a nijelle ur mousc hoarzh war e vuzelloù
dislivet. Ne ranne grik ebet. An Ao. Abgrall a selaoue
ivez gant evezh marvailhadenn e berson. Ober a rae
gant evezh kement a rae. Ha kavout a rae e koshae, e
gwirionez, an Ao. Kerdraoñ, dre ma tenne a re bell e
abegoù evit ur pal aes da dizhout: lakaat ar
c'hlañvour aze da gavout keuz d'e bec'hedoù ha
da gofes.
Hag an Ao. Kerdraoñ :
"Ne'm bije ket fellet din, evelato, kimiadiñ, hep dont
ha zegas dit va c'henavo, va-unan. Eo ! eo ! Paol. Da
welet e'm eus o c'henel, koulz lavarout : ur gristenez
vat eo bet da vamm, evit ar wech. Ganin-me, end-
eeun, eo bet skuilhet war da dal dour santel ar
vadeziant. Da heuliet em eus, a vabig-aour da
grennard, betek amzer da baskoù. Da dri fask, Paol...
Goude...
Ya!... m'en goar ! n'eo ket tomm paotred Pont-'n-
Abad ouzh hor Mamm Santel an Iliz... Pellaat a reont
diouzh o beleien, rak lakaat a reer dezho en o fennoù
e sav ministred an Aotrou Doue a-du gant ar
Binvidien ha Pennoù-Bras ar Gouarnamant, da
lavarout eo ez eus anezho enebourien ar bobl... Ha,
koulskoude, Hor Salver e-unan..."
"Aotrou Kerdraoñ," a droc'he an Ao. Abgrall gant e
vouezh ledan ha don, "marteze...
"A zo gwir", a zigareze ar beleg kozh. "Ur ranell a
zo ac'hanon. Ne ra netra dit, Paol ? Kemer a ran ur
gador."
Troet en doa Paol e sel ouzh kostez an nor. N'oa
ket e vamm er gambr. Meizañ rae. Yal... Kofes l...
An Nouenn, marteze !... Klouaraat a rae, gant ur
gwad pignet trumm, e zivjod, e kev e javedou.
"Ken klañv-se on ?" e c'houlennas. "Emaon o vont
da vervel ?"
"N'eo ket ret d'an ene kristen bezañ en artikl ar
marv evit kofes e bec'hedoù ha bezañ er stad a
c'hras"', eme an Ao. Abgrall.
"Doue ra viro!" a c'hourdrouze an Ao. Kerdraoñ
gant e vouezh torret, ha ker kuñv. "Doue ra viro ha
Gwerc'hez Karmez benniget !..."
Hag ar c'here, en un heklev izel :
"N'on ket marv c'hoazh."
"Levenez don e vije bet evidon ivez da unanin gant
iammoù doueel, ha ker flour, ar Briedelezh kristen
ouzh ur Yaouankiz brav ha mat, evel ma tere ouzh un
den yaouank kalonek, poellek, speredet eveldout.
N'oa ket bolontez an Aotrou Doue."
"N'on ket marv c'hoazh", eme adarre Paol, dizrouk.
Kreñvoc'h, avat.
"Nann, Paol, nann, a-dra-sur. Me eo a vo bet kuitaet
ganin va farrez, kêr Bont-'n-Abad, ha va farrezianiz.
N'eo ket heñvel, Paol. Goude ur stourm pemdeziek a
badas tregont vloaz, Paol. Hag had an Aviel, kerkent
badas tregont vloaz, Paol. Hag had an Aviel, kerkent
ha taolet en erv, kuit, siwazh, gant an avel pe gant
brini an Drouk-Spered. Frealz a zo bet ivez, a
drugarez Doue. Gant kristenien a skouer vat.
Eveldout, Paol."
"Egiston-me ?"
"Prezeg ha pediñ o deus graet evidout da oberoù.
Ur bedenn virvidik zoken e oa, hep gouzout dit,
Kredo glan an arzour en Doue Krouer hag e Vamm
Dibec'hed, kement taol kizell yen, kement taol
morzhol, e skoes ouzh da vaen, en da liorzh, en enor
da Itron Varia Garmez benniget."
"Aotrou Person, selaouit."
Stouin a reas ar person kozh war benn-wele e
barreziad.
"An nozvezh all, pa 'm eus kollet n'oar den pet
litrad gwad", a zistage Paol gant ur vouezh c horrek,
"an nozvezh-se e oa lammet war va bruched ur
macherig braouac hus. Un hurlink. Ha gwelet a'm eus
anat, dre va hunvre, ne vo kizellet biken war va
delwenn mousc'hoarzh baradozel Itron Varia
Garmez... Arouez va feiz, c'hwi an hini hel lavar..."
"A, ba !..."
"N'eo ket aet an arzour betek penn e Gredo, pa n'he
deus va delwenn na genoù na daoulagad."
"Bo, bo ! Paol ! evit un hunvre ?... Te a skarnilfe da
galon gant an disfiziañs, war zigarez un hunvre? Ur
gwaz out, evelato."
"Kredet e'm eus er Vadelezh. Keit on bet yac'h,
na'm eus ket meizet c'hwervoni ar vuhez, na
fallagriezh an eil e-keñver egile... Fallagriezh al
Lezennoù ive, e-keñver an Den-e-Unan. An Den
Paour, evel just. Ne'm eus fiziañs ebet e madelezh al
Lezennoù."
"Aotrou Doue !..."
"Aotrou Doue ?. Diskennet eo an Aotrou Doue
end-eeun, ur wech nemetken, war an douar, da brezeg
ar peoch d'an dud a volontez vat. Kentañ tra o deus
graet an dud a zo bet e lazhañ, war zigarez oa enep an
Urzh. O Urzh."
"Evit daspren hor pec'hedoù, Paol. Evit torrin
chadenn pechedoù ar bed-holl. Ma c'hellimp
pennadin en-dro hent ar Baradoz. Setu aze ur
wirionez a zo bet desket dit er c'hatekiz. Unan eus
mein-diazez hor Feiz Kristen."
"Hor Salver Jezuz-Krist n'en deus ket talvet E Wad
da galz a dra. Ar beorien a zo chomet o stad ker
reuzeudik ha kent. Mard eo dispar ha madelezhus
Kelennadurezh E Veleien... en o buhez pemdeziek..."
"A-dra-sur, re a gristenien, siwazh", a droc'he
primik an Ao. Person, "re a gristenien a zo divat an
t a m m anezho. Ne heuliont ket nemeur
gourc hemennoù pe alioù an Aviel. An Aotrou Doue,
avat, a zo madelezhusoc'h E Galon eget hini E
Grouadurien."
Balbouzat a reas ar c'hlañvour un dra bennak etre e
vuzelloù dambrennet : "An Aotrou Doue ne ra ket
foultre gant e grouadurien." Stouiñ a reas muioch an
Ao. Kerdraoñ. Ha Paol ha troin e frazenn en ur
mod all :
"Hini e veleien zoken ?"
C'hoarzhin a reas ar beleg kozh a galon vat.
"Eget hini e veleien, zoken. Hep mar ebet.
Siwazh... an den an divrallañ e feiz a zo, allas ! laosk e
vertuz, hedro ha kriz e spered, ha re zouget da sentin
ouzh galvoù ar c'hig. Kas a zo ennout ouzh ar veleien,
Paol ?"
Ober a rae hemañ un hej d'e skoaz, un hei diresis e
ster. Ne reas ket van ar person kozh :
"Un arm, avat, a zo bet lakaet etre daouarn ar
Gristenien, evit herzel : Ar Bedenn. Pediñ a ranker
dalc'hmat, hep koll fiziañs, morse, e Madelezh Doue.
Kement poan gouzañvet a galon gristen war an tamm
douar-mañ he devo he digoll er Bed-all..."
"Gant ma vo glan an ene, pe glanaet gant Sakramant
ar Gofesion".
, a beurechue an Ao. Abgrall.
"Eürus neb a gred. Ar gwashañ zo eo ret mervel
evit mont d'ho Joaioù."
Un chan a reas Paol. Krizennet e oa e dal. Ha
tremen a reas ur soñj en e benn :
"N'eus ket da nac'h; finoc'h eo ar veleien eget ar
bolitikerien. Ar bolitikerien a bromet dimp al loar
kerkent hag ar bed-mañ. Setu perak e tañvaont kel lies
fest ar vazh, diwar kerse an dud tapet genaouek a-
walch da vont d'o heul. Ar veleien i n'eo ket o
fromesaoù talvoudek e-keñver ar Bed-mañ. Ne teuint
da wir nemet er Bed-all. M'hon eus da advevañ en ur
Vuhez all. Forzh penaos ne zistro ket an Anaon da
embann e oa goullo promesaoù ar veleien. Mard int
goullo... Da c'hortoz, gouzañv gant levenez, ha
pasianted, ha fiziañs. Gouzañv, avat. Perak ?.
Perak ?..."
Ar c'here a oa sarret gantan e zaoulagad.
"Skuizh out, marteze, Paol?" a c'houlenne goustad
an Ao. Kerdraoñ. Mont ha dont a rae ar c'hure bras
er gambr. Ouzh chourig e votou-ler ledan.
"Kaoz hir a zo ganeoc'h". , emezan.
"Me'ra joa din marvailhat gant va mignon yaouank,
ur wech diwezhañ".
, a responte ar beleg kozh hep
troiñ e benn. "Joa, ya, Paol, daoust ma kavan eo re
soubet an holl da galon en droukrañs... Ped, hag e
luc'ho en-dro an esperañs kristen."
... Va delwenn."
"Ya ! da zelwenn... Da bedenn vev."
"Koulskoude e krede din e oan o tarzhañ diwar re
nerzh, ha va zalvoudegezh. 'M eus aon on ker
'Krouadur' hag ur bugel... N'omp 'gour' e-keñver hor
planedenn."
Don ha barr gant ar velkoni en doa dassonet an
hirvoud. Bremañ e tave an daou veleg. Kendalc'h a
rae an arzour, o komz outañ e-unan, e sell ouch solier
gwenn-kann e gambr :
"N'oa ket tonket din echuiñ va delwenn..."
"N'oa ket youl Doue, mabig. Doue, avat, a zo
trawalc'h Dezhañ ar volontez vat". , e resisae ar person.
"Ret eo ivez bezañ er stad a c'hras", a beurechue an
Ao. Abgrall.
... Mervel n'eo netra. Bezañ luskellet gant
hunvreoù alaouret a zo un dudi. Ar gwashañ zo, ne
c'heller ket kas an hunvreou da wir, roin korf
dezho... Va delwenn...
Teurel a rae ar c'hure bras ur choarzh laouen.
Kalonekaus :
"A 'ta, Paol, a 'ta, a 'ta! Perak nechin gant ken
nebeut a dra. At pech n'eo ket bet graet ganit, a vo
echu gant unan all. Ha mat pell'
Paol Tirili a save e benn diwar e benn-wele. Krenañ
'rae e vuzell-draoñ. Neuze e lavaras, yen ton e
vouezh :
"A! c'hwi 'gav deoc'h e vo memes tra ?"
Troin a reas goude se eus tu ar prenesti. Hep
merzhout ar ridojeier dantell vigoudenn. Sarret en
doa e zaoulagad. Chwezhan ha dic'hwezhañ 'rae.
Flammañ 'reas adarre ar gwad e kev e zijod. En un
taol, e tarzhas :
"Gast! gast! gast! tri mil c'hast ar voulc'hurun
kac'het gant revr an diaoul !"
Chintrañ 'reas an dour diouzh e zaoulagad. Gallout
a rae leñvañ. Daelou puilh ar gwaz, o veizan pegen
blin e oa e-kenver galloud dall ha diskiant planedenn
mab-den.
"Me 'bari on foutu !" emezañ etre daou zifronk.
Mantret e oa bet ar veleien gant ledouet ar c'here.
An Ao. Abgrall a oa bet feuket ouzhpenn.
"Bremañ eo poent din mont". ', emezañ. Hag en ha
diskenn. Ar person kozh, avat, a deuze e galon gant
an druez ouzh ker gwazh estrenvan.
"Paol ne fell ket dit"
, e c'houlennas gant douster,
"ne fell ket dit kaout diganin an Absolvenn ? Pebezh
skouer vat e vije!" Ne responte ket egile. Sevel a reas
ar person diwar e gador. Neuze e lavaras Paol :
"Ne'm eus ket lavaret ne gofesafen ket. Hiziv, avat,
ne rin ket. N'eo ket gant va fec'hedoù a'm eus chal,
me, na gant skouer vat d'ar re all."
Ar beleg a vrañselle e benn gwenn :
"Paourkaezh krouadur"
, e trueze. Tremen a rae e
vizied, war e bouez, e pennad blev du gleb-c'hwez e
barreziad. "Paourkaezh krouadur! donoch eget na
grede din e oa aet e'z kalon gouli ar cherse. Abeg ez
eus, da bemp bloaz warn-ugent, kaout keuz d'ar
vuhez. Pediñ a rin evidout."
Dic'hwezhañ 'rae ar c'hlañvour.
"Ret eo mont", eme neuze d'e dro an Aotrou
Person. Hag en hag adlavarout :
"Pediñ a rin evidout, Paol, pa vin e Kemper."
Paol Tirili a oa sec'h bremañ e zaoulagad. Ha lufrañ
'rae enno un tan iskis :
"M'hoc'h eus levezon en Neñv, ma selaouer ouzh
ho pedennoù en Neñv, goulennit ma vevin."
Izel-izel e oa aet ar c'here klañv goude e asazenn
gant an daou veleg. Dav e oa bet klask ar medisin.
N'en doa ket kavet hemañ da Baol nemeur a
derzhienn, koulskoude, hag aet e oa kuit gant
geriennoù dienkrez :
"Skuizh-divi eo ho paotr", e n d o a lavaret da Li]
Vloagen. "Hogen ne bado ket ar fallaenn, ma ne teuer
ket d'e chigardañ. Diwallit ouzh ar chigarderien."
Ar gereourez a oa deut he c'hoar Katell da roiñ an
dorn dezhi war-dro he mab. Katell, yac'h ha lart an
tamm anezhi, a denne huanadoù gwashoch eget ma
vije bet hi an hini glanv.
Paol, eñ, ma oa morzet e izili, hag evel goullo, a oa
skañvaet e spered. N'oa ket evit mirout da zistagañ
fentigelloù ouzh e voereb tev, hag he huanadoù, dre
ma lonke, dre ma tisusune, kentoc'h, al loaiadoù
bouilhoñs tomm edo Katell Vloagen o kas d'e
c'henoù.
"Oñ!.. oñ!..." a c'hrogne Katell. N'oa ket evit
rannan grik all, ken gwasket e oa he gourlanchenn.
Doan he doa, a-dra sur, muioc'h eget he niz.
Pa oa aet an daou veleg diwar e dro, en doa en em
choulennet ar c'hlañvour petra an diaoul a oa kroget
ennañ, oc'h enebin ken diboell ouzh e berson kozh,
hag o nac'h sikourioù ar relijion. Biskoazh seurt si
divalav lavarout : nann, atav, pa c'houlenner: ya,
diganeoc'h!... Nac'h atav pe ober kontrol, war
zigarez enebiñ ouzh lezenn pe lezenn !.
N'oa ket kristen tomm-tomm. Nann. Hag en a oa
dalc'het e spered gant yec'hed e gorf ha mil preder
douarel muioc'h eget gant Silvidigezh e ene. Bresk e
oa aet e feiz. Nemet... hag e prederenne :
"N'out ket enebout, memes tra, d'ar relijion ; bezañ
out ? Ne 'teus ket c'hoant da vezan kaset d'an douar,
od, er cro , bezan teus ? N'eo ket deut choazh ar
Ha n'eo ket dav, evit kofes, bezan en artikl ar
m a r v . . .
Ha neuze, ober a ri kement a blijadur d'an Ao.
Kerdraoñ o c'houlenn digantan an absolvenn da da
bec'hedoù... Peseurt pec'hedoù ?... E ! e ! en ur glask
ervat... Ne 'to ket digantañ ur binijenn dreist.
Paourkaezh Toñtoñ Lom!... Gwechall eo bet
didrugar, ken na oa. Kas a rae e barrezianiz gant ar
skourjez. Ar gristenien vat ha sentus atav. Rak ouzhit-
te, eo bet evit ar wech, den a zoare."
Bezañ en devoe Paol ur mousc'hoarzhig chwerv,
dre ma kendalche dre e soñj :
"Gwir eo, memes tra, on bet ur 'goi' o terc'hel penn
ouzh Tonton Lom paour. Ma teu en-dro e 'taoulinin
diouzhtu e Lez-varn ar Binijenn, da zisamman va
c houstiañs'.
E-giz-se 'm o peoc'h ouzh an tu-se. Ha mat
pell 'zo !"
Chichantaet e voe ken nemet gant ar mennad ez afe
da gofes. Ne lavaran ket n'oa ket un draen e n e
levenez : ur choapadenn diskredik.
"Ober a ri skouer vat. Re zouget eo da gengêriz da
zilezel pratikoù ar relijion.
A! Derc'hel d'ar c'hizioù kozh. Diazez an urzh!
Kaout ur marv kristen, memes ma ne gredez ket ! Ha
kaout un interamant gant ar c'hroazion hag ar
pedennoù latin... En u r baeañ, evel just. Hag
oferenn eizh teiz, ha servijou kanet gant an
armoniom, e liz Karmez!... Hag ur plas mat e
Baradoz an Aotrou Doue !. Talvout a ra kement-se
bezañ ur mab doujus d'Hor Mamm Santel an Iliz...
hag ober neuz da zerc'hel da feiz hon tadoù kozh... e
artikl ar marv, ha pa ne vez ken...
Requiescat in pace... Vad a ray da gofesion da yalc'h
unan bennak, ma ne ra ket droug da da ene. Breinañ
ri, memes tra, eskern hag all, e korn pe gorn eus ar
vered, e kalon an douar."
Dont a reas, goude koan, Jani Dreo ha Mimi Andro
da ober ur weladenn d'o chamarad, war e wele.
Lakaet e voe war an daol d'an div blac'hig ar c'hafe
hag ar gwastell sec'h.
Jani Dreo a oa gwenn he dremm e-giz an erc'h. Hi,
ken nebeut hag ar voereb Katell, ne voe ket evit
rannan ur grik. He daoulagad, avat, a zalc'he kaoz
gant o estrenvan evit ar vigoudenn yaouank.
Farsal a reas Paol - n'oa ket evit mirout da
deotikat ! :
"Ha 'oach, va intañvez, va intañvez naontek
vloaz!.." Daskrenan reas ur mousc'hoarzh war
diweuz Jani. Ur mousc'hoarzh aes da gompren.
Ha Paol:
"Ar bravañ zo e vo dilugernet ouzhoc'h, ma tougit
kañv din gant koefoù plaen ha tavañjer du. N'oamp
ket unanet, paourkaezh Jani, dirak Toñton Lom ha
Toñtoñ Laorañs. Karantez ar galon n'eo ket a-
walc'h... Ba!. Propoc'h, donoc'h, gwiroch eo kañv
ar galon eget kañv an dilhad.. Jani, tostait amañ."
Dedostaat a reas Jani. A vouezh izel, hogen digren,
e sile dezhi ar c'here en he skouarn :
"Ha neuze, n'on ket marv c'hoazh."
Mimi Andro a oa skoachet ganti he daoulagad en he
mouchouerig gwenn. Gouelañ rae an didrousañ ma
c'helle, siwazh dezhi. A-boan m'he doa soubet he
muzelloù en he gwerennad rouzig :
"Keloù 'peus bet diouzh Joz?" a c'houlennas Paol.
Stouiñ a reas Mimi he fenn, div wech, diouzhtu, da
lavarout : ya !
"Hag a-neuze ?"
"Dalc'het int bet holl e prizon bras Kemper. Ne
c'hell ket Joz tremen gant nebeutoch eget c'hwech
miz, eo bet lavaret din gant ar c'homiser."
"C'hwec'h miz prizon, va Doue ?"
"Topinet eo bet gant unan bennak, pe anavezet gant
ur poliser, ne'm eus ket komprenet mat. Ar pezh a zo
sur emañ e prizon bras Kemper... Ha me, a-benn
c'hwec'h miz..."
"Hag ho tad, Mimi ?. Diouetin 'ra un dra bennak?
"En Naoned emañ abaoe dec'h. Hennezh, pa ouio!"
"Drochig!"
"Bremañ, an dra-se ne ra tra din. Anvet e vo ar
c'hrouadur paour bastard gant bugale ar re all... Ha
setu."
Hag e tiflipas an dour e daoulagad an ostizez vihan.
Astennet a-c'hwen, hag e benn war e benn-wele
blot, Paol Tirili ne zeue ket ar c'housked dezhañ,
daoust da stirlink luskeller nadozioù-stamm e voereb
Katell. Teñvalaet e oa penn ar paotr gant planedenn
diskiant e vignoned. Ar re-se, ken nebeut hag eñ, ne
raent droug da zen. Perak eta e tiwaskent poan ?
Eo ! ur fazi o doa graet : roet o doa elfenn ar vuhez
d'ur babig er-maez eus al "Lezennoù Meur a gas ar
Bed en-dro". Peadra lakaat an Urzh da gouezhañ en e
boull !
Azezet e oa Katell Vloagen war ur gador e-tal ar
gwele. Gant he huanadoù dalc'hmat. He c'hoar Lij a
oa bet kaset da gousket ganti. N'oa ket dav bezan div
o veilhañ un den klañv ken habask, he doa lavaret
Katell d'ar gereourez :
"Aet oc'h melen vi, maouez paour. Na c'hoariit ket
gant ho kalon."
"Petra emaoc'h o fardañ, moereb Katell?" a
c'houlenne, a greiz-holl, ar paotr yaouank. Mennout a
rae dichoual e soñjoù du, en ur rannañ ur pennad-
kaoz gant c'hoar e vamm.
"Gwelout a rez", a responte ar vaouez. "Ur jiletenn
Vloan dit. Evit ma vo tomm dit, pa savi."
"O, neuze... kemerit hoc'h amzer, moereb Katell.
Amzer a zo !"
"Oñ!..."
Chom a reas berr ar varvailhadenn.
Edo eurioù diwezhañ miz Mae o vont hebiou. Flour
ha klouar a dlee bezañ an noz er-maez. An noz... Ar
maez... Sklaer, gant pikoù argant diniver o stered. Pe,
diouzh ma oa troet an amzer, gant stoubennoù ar
c'houmoul izel o vrañsellat gant allazig un aezhenn
vouest. En ur bed yach. Heñvel hiziv ouzh ar pezh e
oa dech. Heñvel ouzh ar pezh e vo warc'hoazh. An
noz da heul an deiz, an deiz da heul an noz, peb eil
tro. Ha rod ar beder amzer o troiñ. Ingal. Hep mall.
Amzer he deus. Ambrouget gant an heol, pe al loar,
pe ar glav, ar riv, ar rev, ar wrez vroutac'h, pe an
hinon. Evit brasañ mad ar maez. Evel m'eo bet
mennet a-viskoazh gant E Grouer Holl'halloudek.
Hep ar c'hleñved, hep ar marv. Hep ar c'herse,
gwashoc'h eget ar c'hleñved hag ar marv.
Pa voe krouet gantañ diouzh E Zremm Divarvel,
mab-den nemetken a voe roet dezhan gant an Aotrou
Doue an enor da gavout ar profoù-se en e gavell. Ar
c'hleñved... ar marv... ar c'herse !.
Mevelien an Aotrou Doue war an douar, -
Mesaerien ar Bobl, emezo, — o deus roet ouzhpenn
da vab-den, da harpañ e zargreiz dinerzh hag e spered
hedro, Lezennoù ar Vro ha Gourc'hemennoù an Iliz.
Sent, mab-den! Sent, pe diwall ouzh Erevent an
Ifern hag an Archerien !
War da gein ha diwar da c'hwezenn ez a ar Bed en-
dro. Un enor eo asantin gouzañv ha diouerin evit
Doue hag ar Vro. Hag un talvoud. Mar chomez fur
war an tamm douar-mañ, ne vi ket kaset d'ar
prizonioù. Ha, ma tremenez e stad a c'hras, e pigni da
Varadoz Doue.
C'hoarzhin a rez?... Al Lezennoù, broadel pe
relijiel, n'eus anezho nemet ur poull kilhaoued, ma
karg o bouzelloù politikerien ha beleien diwar goust
levenez ar bobl?... Pebezh droukspered an tamm
ac'hanout !...
A! merzhout a ran da hiraezh nemeti ; eürus neb a
chell bevañ, e-unan, gant yec'hed ha yaouankiz, hag
ivez — n'eo ket falloc'h — gant ur gwenneg bennak
war e anv, hag en em silañ, evit e vuhez e-unan, a-
dreuz rouedoù al Lezennoù broel ha Kemennoùa r
Relijion. Hennezh a c'hell kemer amzer da dennan
reizh war e anal. Ha bevañ e vuhez.
Tavet e oa, a-nebeudoù, stirlink an nadoziou stamm.
War rouesaat ez ae ivez an huanadoù. Edo ar voereb
Katel o voredin war he c'hador, he chink en he
chrubuilh voulouz du, he nadoziou stamm hag he
folotenn c'hloan war he barlenn.
Digor-krak e zaoulagad, hag astennet atav a-c'hwen
e gein war e wele koultret mat, n'eo ket ouzh
dichwezhoù ingal ar vigoudenn a oa kousket sko
ennañ er gambrig kloz, e taole evezh ar paotr abaoe
ur reuziad. Dont a rae betek e skouarn, a-dreuz
speurennoù an ti, ur c'harmadenn unton ha boud :
douget war an avel, grozmol an tarzhioù, 'hed an
Arvor Vili ha Palud an Dorchenn.
Toc'hal a reas Paol ur paz rust. Ma tihunas trumm
ar gouskerez :
"Paol, falloc'h emaout ?"
"Me 'glev trouz ar mor."
"Me ne glevan netra, me."
"Digorit ar prenestr, moereb Katell."
Ha rankout a reas ar voereb Katell mont da zigorin
ar prenestr, ha, goude se, lazhañ ar gouloù.
"Te zo tanav da skouarn, avat", emezi gant avi.
Sevel a rae diouzh traon al liorzhig c'hwezh klouar
al lili hag ar roz. Boull an noz, e-giz strink du-polos.
En ur droiñ e benn, e spurmante ar c'here staenenn al
lenn, kevrinus un disterañ, ha, pelloc'h, bevenn
torgennoù Brenañveg hag hent Ploneour-Lannvern,
gant dared an tour-tan ouzh o goulaouiñ ingal.
Koagal a rae ur ran bennak, dre he c'housk, hag
hiniennoù all, amañ hag aze, e poullouigoù dour ur
vroenneg.
Hag a-zioc'h toennoù kêr, hag a-zioc'h ar Vro-
Vigoudenn en he fezh, kompez ha kuñv, e-giz ur
wiadenn seiz treuzwelus, he doa en em stignet betek
bolz an neñv hag he steredegoù, kanaouenn voud an
Atlantel.
"Ar mor en deus amzer, moereb Katell," a ranne
Paol.
"Feiz! marteze, va faotr paour"
, a responte
houmañ, dre ma adkroge gant he stamm, hag hep
goulenn perak.
"Ar mor ivez a zo enep dimp", eme c'hoazh he niz.
"Oñ!..."
Ar glañvourien ne dalvez netra dezho e vefe dalc'het
kaoz hir outo. Nemet ivez ar glañvourien, pa ne
chellont ket kousket, a chaloup o spered dre
soñjezonoù nebeut darempredet ganto, pa vezent
yac'h. Dastum a reont evezhiadennoù ken iskis. C'hwi
'oar mat 'ta n'oc'h ket evit mont d'o heul.
Du-hont, en tu all d'an torgennoù, gant o farkadoù
ed, piz bihan, pe avaloù-douar, hag o liorzhadoù
avaloù ha prun hag ar c'hoadoù pin, an estrevijiri, ar
foenneier, ar stêrioù bihan, hag ar bourc'hadennoù,
en tu all d'ar paludoù dizolo hag o dour chag, dan
arvor hag e zouaroù gwenn gant an traezh, al loc'hoù
du, ha gournisennoù kev an erinoù, hag ar c'herreg
du, dindan oabloù diharz ha don, en em astenn ar
mor. Echon ha don ivez. Pa 'z a e zomani hep un
harz betek an Inizi ma kousk an heol. Ha dizalc'h.
Neus evitañ na Lezennoù Broel na Kemennoù
Relijiel. Hogen, enep dimp emañ ivez. Hep ezhomm.
Evit e blijadur.
Tre ma kas e c'hourdrouz en noz, pell-pell davet an
douaroù, — ur gourdrouz sioul henozh ! — e ruilh-
diruilh e houlennoù eus an dremmwel betek an aod.
Hep un chan, hep un arsav. Hag e verv e wagoù ken
na gornont, hag e taol e darzhioù ouzh miliardoù ar
bili bihan o c'hregachin hag o ruilhal an eil war egile,
a-hed bae kev Arvor Plovan hag an Dorchenn.
Torimellat a ra en-dro da Benmarc'h, a Borzh-Karn
da Geriti, o tourtañ, o talmañ, gwevn ha bev, pe vo
lanv pe vo tre, noz-deiz. Atav, atav.
Mont a ra, hep skuizhan morse, dre douez skilfoù
ramzel ar Cheloù gouez, ha dreist ar bazinier, gant e
holl nerzh, d'an Aod Wenn, ha da vein rous bezhinek
ar Gelveneg, ha penn-da-benn an aod, betek Korn-
Men-Choed, e Leskon. En em silañ 'ra tro-dro
gourenez ar Vro-Vigoudenn, krignat a ra ar c'herreg
du, freuzañ ra ha faoutañ ra an tornaodoù hag an
tevenn. Ha pal e striv a zo, anat an dra d'an holl, er
vro, goloiñ da gentañ douaroù izel Penmarc'h.
. . . Ar mor, avat, ne embann ket e klask mad bugale
Adam, goude ober droug dezho. Hennezh a zo reizh
e enebiezh...
Evel m'en deus lonket Kêr-Is, gant he c'hant liz-
veur, hennezh a vo sammet, un deiz da zont, gant e
lanv, ha Keriti, ha Sant-Per ha Sant-Gwenole ha
bourch Penmarc'h. Hag e sanko, e-barzh an dour, an
erinoù, ar paludoù, ar foenneier hag ar parkeier-
traezh, hag engroez diniver an tiez bihan. Hag ez ay
d'ar sond an holl vagoù gant o cor, pe e vint stlapet
war an douar bras, ken na vrevint ouzh ur voger
bennak pe ur run diwisket diouzh e zouar labour. Hag
e vo diskaret en o foull an tour-tan otus a gas henozh
e vann-sklerijenn betek bolz an neñv, hag an Tour-
Tev, hag an ilizoù kran hag ar manerioù o mein
karrezek. Hag e vo graet ur bern atredoù, daoust d'he
mogerioù-difenn, gant chapel ar Joa.
... Chapel ar Joa, un anv drant ha kalonek hennezh
ivez, roet a-ratozh gant pobl ar bigoudenned, da
santual ar Werc'hez venniget. Diazezet-start war e
durumell izel, emañ du-hont, e-unan, etre dour-chag,
broenn ha korz hag irinjez ar palud dizolo hag ar mor
dirollet.
Krediñ er Joa, daoust da c'hourdrouz pemdeziek an
arnev, an avel hag an tarzh, daoust da c'houezoni
didud ha klañvidik ar palud ! Chapel ar Joa, arouez ar
feiz vigoudenn e deizioù klokoc'h... Ha soñjal e vo
distrujet !.
Henozh, e kan ar mor, dizrouk e vouezh,
kanaouenn al leziregezh. E-giz ma raen n'eus ket keit-
se. N'eus ket anezhañ, avat, ur paourkaezh arzour
klañv o c'hoariellat gant begig un tammig gwerc'hez-
vaen, ha mall gantañ echuiñ, a-barzh bezañ kaset d'ar
v e r e d
Ne c'hortoz ket an deroù-noz na gouloù-deiz, evit
debriñ diouzh e naon, evel un tammig kêr a netra.
Soursi pemdeziek, soursi didalvez da gas da benn an
oberoù-meur. Ar mor ne zere ket seurt prederenn
ouzh e c'halloud. Gouzout a ra e vo toullet irvi, un
deiz da zont, gant e darzhioù, war dachennoù
Penmarch. E-lec'h gant an alar. Gouzout a ra e
astenno e veli, a-dreuz an traoniennoù, betek Pont-'n-
Abad, end-eeun. Pont-'n-Abad a vo liñvet d'e dro.
Diwar neuze ne vo ket mui digarez da deodata a-
zivout bevañs pe zienez, hag e vezo peoc'h bras
diouzh genoù mistri ha sklavourien al lezennoù.
Sell aze n'eo ket c'hoariellat ez eo, en-dro dun
tammig maen greunek. Ul labour arz, hag a dalvez ar
boan klask penn dioutañ, un trivli e gas da benn, ne
lavaran ket. Hag e c'heller kemer an amzer d'e lipat ha
d'e gempenn. Gouzout a ra ar mor e c'hounezo. N'eo
na dalc'het na broudet gant ar c'hleñved, pe gant an
naon, na gant spont ar marv. E c'hell, o c'hortoz e
zeiz, leozennañ ha boudal kanaouenn al leziregezh.
"Amzer en deus."
*
C'hoarzhet en doa koulskoude Tin Andro, gwalc'h e
c'henoù, p'en doa lennet war an OUEST-ECLAIR, ar
mintinvezh-se, penaos e oa deut ar polis a-benn da
"dapout en un taol-roued ijinet kaer" un niver bras a
damallidi, ha Joz Tarv en o zouez.
War an diwezhadoù e teue an ostiz, koulskoude ;
daou zevezh goude an darvoud, o tont diouzh an
Naoned. Lennet en doa dre zegouezh ar gazetenn
chomet war-lerc'h unan bennak er c'hornig distro.
Souezhin a c'helled gant skrivagner ar gazetenn
penaos n'oa ket bet soñjet abretoch en ur mod ken
aes da "zegas ar peoc'h", e-lec'h mont da glask pemp
pav d'ar maout, gwarded, frioù furch ha kerniel mil
dogan ar Frañs.
Aet e oa an Diaskorn — Fri-Lipig - ha Losouarn
- Pavioù Gloan — 'ti hemañ ha 'ti egile, gant ur
baperenn sinet gant an Ao. Komiser, hag • pedin
hemañ hag egile da ziskenn betek e vurev, e traon ar
C'hastell.
Diskenn a rae ar baotred, evel just. N'oa ket ret, evit
ken nebeut, kas war o lerc'h, ur wech c'hoazh,
rujurnañtadoù ar 'Gribenned'. Ha, dreist-holl, klask
ober mezh dezho, ouzh o fourmen dre ruioù kêr,
gant chadennoù ouzh o daouarn, e-giz ma oa bet
graet da Finig Gamm an Nor-C'hlas . E-giz ma vije
torfedourien anezho.
En e vurev, e lenne ar c'homiser d'ar baotred, dre
ma teuent, an tamalloù a oa sammet war o
'houstiañs, hag e lavare dezho e rankent mont da
Gemper d'en em zifenn dirak ar Barner-Enklasker. Ur
chorveig a netra; ouzhpenn ma oa o interest sikour
ar Justis da gavout ar wirionez.
Ma voe karget ganto, en un devezh, daou bezh mell
karr. Panevet e oa azezet daou archer eus kazarn
Traoñ Pont-Gwern, e-kichen blenierien ar c'hirri-tan,
e vije bet gallet kemer an damallied evit ur vandennad
yaouankiz o vont da c'hoari foot-ball. Ha c'hoazh e
c'helled faziañ, rak kanañ rae ar baotred, penn-da-
benn an hent, hag an archerien a lode ganto o
sigaretennoù.
E Kemper, avat, e verzhas diouzhtu ar Barner e vije
ur viken o tiluziañ ar gudenn, ha roin da bep hini,
hervez e bec'hedoù, e lizher tamall. Rak nach a rae
paotred Pont-'n-Abad kement taol a rebeched dezho.
Edo ar Justis e-tal milendall un Enklask, hep testou
na testenio, hag an Hini Gamm a oa strewet dindan
he zreid bernio kaozio kroaz d'he lakaat da
asoupan.
Tamouezañ ar mad hag ar fall? Ul labour hir, o
c'houlenn preder... Da c'hortoz, e lakaas an Aotrou
Barner e sinadur ouzh traoñ ur baperenn. Hag e voe
kaset an holl baotred gwitibunan, kablus pe digablus,
da Vaez-Gloagen, prizon bras Kemper.
Tin Andro, ostiz fortuniet a-walc'h, a oa, evel just,
diouzh tu an urzh. N'en em chale ket o tismegañsin,
en e stal-voeson, ar "Bastored fall", gouez d'ar
chelaouennoù, "a gase kêr Bont-'n-Abad d'ar rivin".
hag a rae "gwalleur ar vicherourien war zigarez dont
war o sikour."
N'oa ket pell a soñjal e oa bet graet mat d'ar baotred
— ar c'henaoueien-se ! — a oa bet sac'het e Kemper.
En em daolet o doa o-unan e puñs an diaoul, n'eo ket
gwir ?
N'eo ket gant an darvoudig-se, ret en anzav,
koulskoude, en doa plijadur an ostiz, ken n'en doa.
Hogen, graet en doa ul lamm, pa oa degouezhet anv
Joz Tarv, e-touez ar re all, dindan e sell.
"Mar'-Louiz!" en doa hopet dre ma'z ae d'ar gegin,
a-dreuz ar porzh. "Mar'-Louiz, deuit da welout
aman !"
An ostizez, a-greiz teurel greun d'he yer, e kraou
traoñ ar porzh, a oa bet ret dezhi dont d'ar gegin,
ha lenn.
"Ha neuze?" emezi goude ur sell war ar skridenn.
"Keleier kozh kant vloaz !..."
"Aze! Ho mab-kaer!...", a lavare an Andro, lorc'h
an trec'h en e vouezh; hag e lakae ivin e viz bras dres
dindan anv Joz Gouzien.
Sec'hañ 'rae ar wreg he daouarn en he zavañjer.
"Ha neuze?" emezi en-dro. "Hag eo dav, evit se,
kaout kement all a blijadur ?"
"O! deoc'h, nann, marteze. Din-me, eo !"
Mar'-Louiz Penn-Hent Kombrid he doa prennet he
muzelloù. Re a draoù he doa da lavarout. Re a hegas
he doa dastumet abaoe un nebeut miziou, ouzh he
gwaz, evit gallout displegañ he sonj war an taol.
Tin Andro, avat, ez ae e deod en-dro :
"Din-me, ya! Me, an tog-sistr teir bouloutenn, ar
peizant dir penn-bombard, re dost ouzh e wenneien,
me, ar 'c'hecher', n'ouzoc'h ket, Mar'-Louiz Penn-
Hent Kombrid? Hama !... ganin-me ez a ar maout.
Ha penaos !.... Ha n'eo ket peogwir n'oac'h ket pevar
war va zro, o klask ober lamm din-me. Pevar, ya! Ho
Tarv, gant e nerzh, ho Tirili, gant e spered, - ha fin,
sañset, 'giz kaoc'h-louarn! - c'hwi-hoch-unan,
moereb Mar'-Louiz, hag ho koumoulenn vihan... An
dra-se a ra pevar."
"An Tarv?..." - grougousat a rae Tin, o sevel e
zaoulagad. - "Sur ne zastum ket 'grifoù' gant ar
rozell... Nemet ur paotr ken mat eo hennezh, gant ur
vicher ken mat; ha ken douget d'al labour eo
hennezh, pa'z eus labour, Tin Andro, ha pratik da
baeañ... Ha Tin Andro a responte: 'Chom da
lavarout..' Ha Tin Andro en doa fri evidoc'h ho-tri,
pa responte: Na uzit ket din va buhez gant ho
Tarv...' Rak, bremañ, e welit petra eo ho Tarv..."
"Gant ar vezh !...."
"Ouzhpenn eget ur c'holl-boued hag ur fall tra..."
"Andro !..."
"N'eo ket ganin-me eo bet kaset d'an toull, bezan
eo?... Roiñ va merc'h-me d'ul lavagnon bet en
toulloù ?... A ! a ! a !. Biskoazh ne vo bet klevet...
"Tin Andro, ha soñjal a rez, a-wechoù, emañ da
verc'h nemeti o koll, noz-deiz, dour he daoulagad
abalamour d'al lavagnon-se, e-giz ma lavarez ?...
Pelec'h emañ da galon ganit ?"
"Dindan seul va botoù, Mar'-Louiz Penn-Hent
Kombrid."
Tarzhañ 'reas ar vigoudenn, en taol-mañ. N'eo ket
'preg' e rae mui; hopal a rae.
"Hoc'h gouez Treogad, un hoc'h gouez n'out ken,
setu ar wirionez, dall da zaoulagad, dall da spered, kriz
da galon, drouk da skilfoù !. An dra-se ne santont
nemet ar pezh a vez sanket en o revr gant ar forc'h...
Gant ma kargo e vouzellou, gant ma fougaso gant e
wenneien, an torc'h c'hwezhet-se, petra 'ray dezhañ
kalonadoù ar re all, hag an dristidigezh en e di ?
Lammat a rafe an dizenor war e choug, mont a rafe
druzivi e verc'h hec'h-unan...
"Lavarit 'ta, bidiez daoulagad melen, pa ho po da
zistagan ho mê ! mê ! mê!'...
"
... Teneraat ne rafe ket."
"Peoc'h, maouez, pe 'vo reuz en ti-mañ !"
"Gant ar vezh !"
"Mar'-Louiz Penn-Hent Kombrid",
, - habaskaet e
oa bet trumm an ostiz; krenañ 'rae e vouezh, avat,
gant ur gounnar o pignat diouzh strad donañ e gorf-
den — "Mar'-Louiz Penn-Hent Kombrid, sotonioù a
chellomp dic'hastañ kenetrezomp, ha teodadoù
divergont, memes, paz eus malis ennomp. Ma 'peus
damant, avat, d'ho koef, d'ho plev, dho kenoù, c'hwi
a ray peoc'h din gant vertu va merc'h. Ho merc'h-
c'hwi."
N'he doa ket fiñvet an ostizez :
ourgo ive ch petreo eaiean, ya ! Silavourez da
"Marteze. Evit se, dres, e fell din e vefe respetet...
memes gant teod he mamm."
Mamm Mimi Andro a flammas en he lagad ur
sell herr.
"Lakaomp", emezi hep difrae, "lakaomp e vefe
c'hoarvezet pezh a c'hell c'hoarvezout."
"Ar valaenn, Mar'-Louiz Penn-Hent Kombrid... Ar
valaenn, hag en hentoù da vevañ eus o rentoù, gant o
dizenor war o brec'h ! Dindan toenn an Andro ne vo
ket maget bastarded, na graet bod da vammoù
bastarded."
Hep ur ger, ez ae an ostizez da diretenn an daol-
ostaleri. Dont a reas en-dro gant ur pezh dek lur.
Luc'hañ 'rae ar pezhig gwenn 'kreiz palm he dorn.
"Del!" emezi d'an ozhac'h. "Kerzh da brenañ ur
valaenn.
"Añ ?"
"Kerzh da brenañ ur valaenn..."
Chom a reas an den sabatuet. Badaouet, damzigor e
c'henoù. Neuze en em lakaas da c'hwezin.
"Va Doue! va Doue! va Doue!" e laoskas a-benn
ar fin. Mont a reas d'e dro d'an ostaleri. Divontañ
'reas ur voutailhad kognak, hag ez evas, diouzh e sav,
ur mell banne.
Deut e oa Mar'-Louiz war e seulioù. N'he doa ket
dispeget diouzh he fezh dek lur. Sellout a rae ouzh an
ostiz. Hemañ oa savet ar gwad d'e benn, kenan-
k e n a n .
Diskarget en doa ur banne all. Teurel a reas war e
wreg sell ar c'hi skourjezet.
Hag en kuit, hep evañ e vanne.
Treuzet gantañ ar Marc'hallac'h hag ar Vadalen, Tin
Andro a ziskennas, dre-biou ar C'hoc'hu Nevez,
betek stal-gere an Dirilied. Degemeret e voe gant Lij
Vloagen.
"Te amañ, Tin?" emezi gant ur mousc'hoarzh trist.
Melenoc'h-melen a oa liv ar gereourez.
"Ya! ne teuan ket alies"
, a responte an den. "N'eo
ket ur blijadur dont war-dro ar re glañv. Dont a
dlefen aliesoc'h. Penaos emañ Paol ?"
"Atav memes tra. Krediñ a ra atav en em denno.
Pign d'e welout. Diwall, avat, da druezin dezhañ. An
dra-se a zisplij dezhañ, kenan-kenan."
"Bremaik ez in. A-raok, e'm eus ur c'heloù mantrus
da zeskiñ deoc'h, Lij baour ; ur c'heloù spontus."
"Che, va Doue !"
"Ya, siwazh d'ho kalon ! Mimi..."
Chom a rae ar gomz war deod an den.
"Me' ouie, Tin..." a echue, sioul, mamm Paol Tirili.
"Ha n'oc'h ket deut da lavarout din ?"
"N'oa nemedout e kêr ha n'ouie ket an dra-se."
"Bremañ, e komprenan ur bern traoù... Digant
piv eo ?"
"Feiz, va den paour!" a lavare an intañvez. Troin a
reas ar gaoz :
"Deomp war laez da welout Paol", emezi.
An Andro n'oa ket bet ret dezhañ stummañ un
dremm velkoniet, hervez boaz an dud, pa'z cont da
weladennin klañvourien. Edo diwar e zoan e-unan.
"Deut out 've?" eme dezhañ Paol Tirili diouzh e
wele e doare salud. "Te 'wel? N'on ket 'perianet' 1
c'hoazh."
"Deut on."
"Te zo ur penn stag ouzhit!" a gendalc'he Paol.
"Ken fall-se e kavez 'ar chon' ?"
Sellout a reas an Andro ouzh ar c'here gant souezh.
Distagan 'rae hemañ e c'herioù gant ur vouezh digren.
E-giz un den yac'h. Ha lavarout a reas, goude :
"Aet on treut gagn. Sell ouzh va daouarn gant va
bizied komer-blouz...
C'hoarzhin a reas, ha toc'hal a reas ar paz :
"Kouezhet eo va divskouarn e-giz re ur c'houlin ;
n'on ket kad mui da zerc'hel va divskouarn sonn, ken
tanav int aet. Re uhel on c'hoazh, memes tra. N'eo ket
kad a n Ankoù da lammat dreist va fenn.... An
hegasañ zo, avat, eo e kollan va dent..."
Hag an Andro, eeun-hag-eeun gant ar wirionez :
"N'eo ket da druezin dit e oan deut, Paol. Daoust
ma kreden e oas izeloc'h. Peadra 'm eus, me va-
u n a n . . .
''Barzh ar vizer out kouezhet 've' ?"
"Botoù hag all. Lammet eo an dizenor war va zi.
Mimi a zo traoù nevez ganti..."
"Me 'ouie..."
"Ne glevan ken. N'oa nemet an hini kozh droch ha
ne ouie netra."
Harpañ 'reas Paol e ilin war e benn-wele, ha,
damsavet, e sellas ouzh Tin Andro gant e zaoulagad
du, mouget o lufr :
"Gwelloc'h genel bugale, Tin Andro, eget bezan,
war ur gwele, war c'hed ouzh taol ar marv."
"Piv eo an tad ?"
"Heman a c'houlenn traoù"
, a skandale Paol, gant ur
mousc'hoarzh iskis.
"Hanter-kant mil lur a rofen evit gouzout piv eo ar
pemoc'h-se, ha gallout plantañ dezhañ va c'hontell en
e vouzelloù."
"Lazhan tad da vab-bihan a rafes ?"
"Gant joa ha gant araj!... Dav eo dimezin Mimi
diouzhtu !"
"Ober gwerzhidigezh ganti, e fell dit lavarout. Gant
da hanter-kant mil lur, e kavi prener da da vastard
bihan ha d'e vamm. N'eo ket tad ar bastard bihan e
vo, evel just. Ingal eo dit an dra. Gant ma ne vo ket
louzet da enor, ha diskrochenet da ourgouilh ! N'eo
ket gwir ?"
"Gwelout a reer mat n'eo ket gant Jani Dreo e
c'houlenner lakaat astenn d'he zavañjer."
Lakaat a rae Paol e benn war e benn-wele en-dro.
Sellout a rae ouzh ar solier. Komz a rae, o kemer e
a m z e r :
"N'anavezan nemet un den hag a rafe ar pried
dispar da Vimi Andro, hag a rofe gant enor hag
ourgoulh e anv da vugale da verc'h. Nemet..."
"Nemet ?..."
"M'en dare hag en do ezhomm outi, pa teuy en-
dro..."
"N'eus ket ur paotr, e Pont-'n-Abad, ha ne gemerte
Mimi Andro, ma vefe kinniget dezhañ?... Tad ar
bugel eo ?"
Ha Paol, hep respont eeun-hag-eeun :
... Aet eo, evit ur c'hwec'h miz bennak da zichoual
ar brini diouzh tu Menez Frubi... ha Maez-Vloagen, e
Kemper."
"Ken ac'han neuze..." eme an ostiz, en un huanad.
Ne voe meneget anv ebet. N'oa ket dav.
Azezet e oa Tin Andro war ur gador e-tal gwele e
gamarad. Harpet e benn war e zaou zorn,
dic'hwezhañ rae, ma ouie ober. Un den en e
e s t r e n v a n .
"N'eo espernet kristen ebet gant ar ranngalon"
lavare Paol. "Me 'm eus ar c'hleñved, lod a zo er
prizonioù, lod all emañ an dizenor a-zioc'h o fennoù.
Pistigoùigoù an dra-se."
"A gast ! pistigouigoù ?.... Flemmoù naered-wiber,
ya !"
"Ya, 'vat! e kenver ar reuzeudigezh a ren e kêr
Bont-'n-Abad? Lavaret e vefe n'ouzez ket, ken
dalc'het out gant da c'hwen da gravat, emaout o vevañ
en ur gêr dilabour, gant botez ar warded o vac'han
war he gouzoug ken na voug, ampoezonet he buhez
"Ha sell aze a ra din ur revr! Ar pezh a dalvez, ha
netra ken, eo dimezin va merc'h", a daole an ostiz,
dirukel. "Kavout dezhi ur gwaz, a-raok ma krevin
gant ar vezh."
"Ha sell aze a ra din ur revr !" a zistage egile e-giz un
heklev. "Ar pezh a dalvez, ha netra ken, eo parean
hag echuin va delwenn."
"Piv bennak a zo nec'het gant..."
Leñvañ 'rae an den paour. Besteodiñ a rae. Abred a-
walch e tastumas ar gomzenn griz.
"Dav dit gouzout truezin d'ar re all, Tin Andro, ma
fell dit e vo truezet da da blanedenn", eme Baol,
goustadik.
Torchañ rae prim an ostiz dour e zaoulagad gant
kein e zorn kleiz.
''Ra ket re a van".
, en em zigareze, "gant va
c'haozioù hegas. Aet on nay, baduellet, gant ar
c'heloù. Ken na 'm eus ket goulennet ganit penaos e
oa da yec'hed. Ne santan nemet va droug. Ne soñjan
ket e poan ar re all. "
"Me, nemet re a amzer a'm eus da ober sonjoù. Hag
e ouzon mat e kavo Mimi Andro ur gwaz d'he
c'harout ha da ober ur gwaz eus he bugel..."
"Me ' baeo..."
"E-lec'h me..." — soñjal a ran 've' e'm planedenn
- "chomet e vin berr... 'Benn bloaz..."
"Ya, 'benn bloaz, e vi adarre plom en da sav."
''Ra ket goap. Te 'oar mat on foutu... 'Benn bloaz,
d'ar mare-mañ, e vo an Andro kozh o 'n em lakaat
droch, ken sev e vo, ar papabig 'charl', gant e
benndolog bihan, hag e vo ar vamm yaouank, eürus,
o pourmen he 'moutig', en e wetur liter, pe war he
divrec'h, e koad Sant-Laorañs, war ar c'halaj, penn-da-
benn ar stêr, e c'hwezh yac'hus an dour sall, pe en aer
vat koadoù pin ar Mene-Bihan. Ha goude se, penn-
da-benn ar stêr atav, hag e brizhheol ar gwez pin,
betek Roz-Kerno, ha torgenn an Ti-Gwenn, diazezet
ker brav, dirak ar mor, e-tal an enezennoù, o selaou
boubou an delioù pin, ha koagoù ar brini, hag ive
klemm ar c'hefeleged-mor, o nijal 'rez al lec'hideg.
Ha me...
"Petra ar gaoz ?"
"Droch on, me 've'!... Digalzet 'm eus va buhez.
C'hoariellet gant kaocherezhoù, ha chomet da
stranin, dre ma troe an amzer, e-lec'h stagañ ganti da
vat, ha mont eeun gant va mennad, evel ma alie din
va chamarad Tarv, war hent ar c'halaj, dres."
"Biskoazh kement all! Abaoe 'maon kouezhet er
boan, e kav din e komprenan ur bern traoù; ne
glaskan ket gwelloch eget disoñjal a-wechoù va
ankenioù, evit truezin da'm nesañ. Te, avat, ne
gomprenan netra ganit. Da da vuhez e'teus keuz, pe
da da zelwenn ?"
"O-div e oant strobet. N'he doa an eil talvoudegezh
nemet e-keñver an hini all. C'hoantaat un dra bennak,
forzh petra, Tin Andro, un dra talvoudus pe zidalvez :
swenneien, boeson, danvez war ar maez, tiez e kêr,
medalennoù-enor, avi an amezeg, ur vaouez vuian-
karet, bugale vrav, ha me 'oar-me, n'eo ket bet
c'hoarvezet ganit magañ c'hoantoù seurt-se, ha koll ar
chousked, ken na oas deut d'o c'haout en da ser ?
Evit danvez, ne lavaran ket, ha traou al aes da
flac'hota. Lakaat poan, avat, war va spered, abalamour
d'ur maen kizellet...
Magañ 'raen ur mennad diskiant, hag a c'helle lakaat
an dud da c'hoarzhin, ha da ober goap ouzh va
fouge; en ur lakaat e vije bet kaset da benn ganin,
n'en doa marteze talvoudegezh arzel ebet, na
braventez na kened..."
"Ya! nemet klevet e'm eus tro aze e vije bet pacet
dit ur mell priz !"
"Lez ar gaoz da vont. Kement a c'hounezfes o troiñ
lost ar c'hazh. Ur mennad diot, eta. Ha didalvez e-
keñver ar re all. Nemet, Tin Andro, ne labouren ket
evit ar re all. N'on ket un abostol, ha me ne ra forzh
ebet din gwelout ar re all a-du ganin pe a-enep din.
Din-me, avat, e oa va mennad; e vaget e'm eus a-hed
bloavezhioù, e kuzh va c'halon. Evidon va-unan.
Dres e-giz ur vamm o tougen he frouezh. Memes,
klev mat, p'eo aet druzivi. Hag e fougasen, ha me
'ouie fougasiñ, e oan o vont da roin buhez d'ar bravan
bugel a oa bet ganet dindan bolz an neñv. Hag e oa
gwir, Tin, ar pezh a lavaran. Hep gouzout din e
lavaren ar wirionez, o krediñ zoken e fougasen. Rak
ar bugel e oan o vont da lakaat war an douar a oa va
bugel-me, ur c'hrouadur graet gant va c'hig, va gwad,
va nerzh, ha me 'oar-me. Din-me e plije, din-me e oa.
Gant m'en dije bevet, Tin. Gant m'en dije bevet.
Adalek an taol kizell kentañ e'm eus distaget ouzh ar
maen rust ha digempenn e 'teus anavezet e traoñ va
jardin, ez eus c'hoarvezet ganin un dra souezhus. Edo
va bugel-me, kig ha gwad, o c'henel. Paeet e'm bije
evitañ holl chwezenn va c'horf. Teurel a raen
c'hwezenn, e gwirionez, tapout a raen kaledennoù ha
droug dargreiz. Troiñ a rae va foan, avat, da levenez.
Dre ma'z aen e kreske, dre zifoupadennoù diharzus,
va joa-bevañ, ar fiziañs e'm nerzh, va feiz e madelezh
ar vuhez. A-dreuz ha pelloc'h eget ar maen yen-se, e
c'hoarzhe ouzhin ene drant ar yaouankiz. Krouin a
raen un dra bennak. Talvout a raen d'un dra bennak.
Un den e oan. O turkan war ar maen-se, e veven un
hunvre leun a sklerijenn. Hag edon e bleuñv va brud."
"Feiz ! 'poa', me n'on ket desket war ar filozofi..."
"Nann, nemet e kompreni pegen tenn eo chom
berr... war zigarez un diael a domm-ha-yen."
"Boulc'hast, Paol! Pareañ 'ri, hag e c'helli echuiñ. Pe
ma ne echuez ket, unan all..."
"Te 've'?... Klevet e'm eus dija an diskan...
Nemet..." Ober a rae ar c'here un hej d'e benn...
"Pep hini a zo perc'henn, ha den all ebet, war e
hunvre, Tin Andro. Tap din va banne diwar an daol."
Keit ha ma kaozee an daou waz, Lij Vloagen a oa
aet ha deut, didrouz, war he chaosonoù, hervez he
boaz, etre an traoñ hag al laez, hag he doa pignet ur
voutailhad odivi ha div werenn.
"N'eus netra er gwer",
, a lavaras an ostiz:
"Te 'oar servij. Ur beradig odivi din, ur veradennig."
Ha stokañ a rejont o gwer.
"Yec'hed dimp!" eme an Andro.
"Yec'hed!" a respontas Paol. "Me 'gav an dra-se
farsus da lavarout : 'yec'hed !'... 'yec'hed !'. Ba!..."
Andro, avat, pennek an tamm anezhañ, a zeue
adarre d'e gaoz :
"Chomet out berr, evit ar mare, gant da vaen. N'eus
ket digarez da gemer ranngalon... Mimi Andro,
siwazh dezhi, ne chomo ket he hunvre-hie n
hentoù... kaer he do, siwazh dezhi !"
Tevel a reas. Chom a rae Paol digomz ivez.
Ha Tin Andro, a-greiz-holl :
"N'eus ket da nac'h, koulskoude. Ret eo bezañ er
boan evit truezin d'ar re all, meizan o foan, ha lenn
sklaer en hon ene hon-unan. Evit anzav ar wirionez
kenetrezomp amañ, me zo brasoch va genoù eget
n'eo didrugar va c'halon. Bremañ, e komprenan mat-
tre un dra ha ne'm oa ket soñjet ennañ betek-henn :
karout a ran va merc'h, e-giz m'emañ-hi, muioc'h eget
n'on mignon da'm gwenneien ha da'm ourgouilh.
Roiñ a rafen kement a zo war va anv, dezhi da
c'hellout dimezin hervez he c'halon. Va merc'h eo.
Cheuch ha pennek 'giston. Ne blego ket. Ha n'eo din
d'en em lakaat a-dreuz he buhez. Ni a zo kement gour
ac hanomp paourkaezh bougreed gwall-zister e skoaz
ar blanedenn donket. Propoch dimp en em sikour
eget en em zibriñ."
Tennañ 'reas Tin Andro war e anal, ha neuze :
"Krediñ a ra dit e kemerfe Joz Gouzien un alvokad
pacet ganin?... Ar brasañ alvokad a zo e Kemper..."
*
Skiltrañ 'reas, ahont, war ur c'hlud, kleronadenn ur
c'hilhog. Ar glañvourien ne gouskont ket nemeur. O
klevout ar c'hilhog, e tigoras Paol e zaoulagad.
"Dija !" emezañ dre e soñj.
Berr eo an nozioù e miz Mezheven. Bremaik e oa
deiz, ha Yann Gog n'en doa ket roet ur bern amzer
d'e yer da gousket. Ar pellgent e oa, ar mare-se eus an
noz a skuilh en oabl teñval e sklerijennig wan ha
diheverzh dirak kammedoù ruzell an deiz.
Hag e kokoge ar c'hilhogig, ken na dranke.
"Bremaik e pigno kan ar boc'hruzig, ar voualc'h he
beg melen, hag ar pintig, kannaded gouloù un deiz, ha
ne welin adarre e sked nemet a-dreuz ridojeier ar
prenestr-se.
Bremaik emañ o vont da zihuniñ, goude ur c'housk
c'hwek, war o skourroù, e kevioù ar voger, pe 'barzh
ar strouezhegou, da heul un nozvezh yach, holl
laboused va liorzh, gant o richan hag o ragai lirzhin.
Hag al lili hag ar strobadoù roz, hag holl vleunioù va
liorzh, pounner o fennoù gant ar beradoù glizh, a zo
o vont da zigorin evit roin degemer da allazig klouar
an heol, kerkent ha ma savo.
Bremaik e vo adarre war vale tud Pont-'n-Abad,
gwazed, merched ha bugale, n'eo ket, a-dra-sur, evit
choariellañ diwar berr-amzer; evit kendalc'h, avat, da
stourm ha da enebiñ, ken na lammint diwar o choug
yev ar sklavourien. Ken na vint trech. Evit bevan
gant enor.
Ha me, bev atav, petra 'vin-me amañ, bremaik
adarre, muioc'h eget un den mary ? O c'hortoz war e
varskaoñ ma vo kaset d'ar vered."
A-daol-trumm e verzhas ar paotr edo skoulmet
gantañ e vizied war e vruched. Dres evel ma vezont
lakaet d'ar gristenien tremenet. Krediñ 'reas dezhañ
klevout yenijenn ur chapeled war e zaouarn. Ma reas
ur skrijadenn. Troiñ a reas war e gostez. Ha neuze e
pouezas war an nozelenn da enaouin an tredan.
Roz ha flour e oa skleur an tredan, rak gwisket e oa
bet ar voullig-wer gant ur baperenn ruz-roz.
Abalamour da zaoulagad kizidik ar c'hlanvour.
E kambr e vamm, gourzigor an nor anezhi, e tavas
ur roc'hadenn sioul. Hogen ne zihunas ket Lij
Vloagen.
"Ur bez ar gambr-mañ", a lavare Paol Tirili. "Ur bez
du pod bremaik. Ur bez bremañ ivez, en desped d'ar
gouloù, gant he fenestri sarret kloz, en aon din tapout
tiv, en aon din bezan kignet va divskouarn gant trouz
ar maez .
Hepdon e tro an noz, hepdon ez ay an deiz war-
raok, hepdon e kendalc'ho da droiñ rod an amzer, ar
bed, an dud. Hag a zo reizh. Da bep hini da vevan e
blanedenn, keit e pado. Da bep hini da gas da benn ar
gefridi fiziet ennañ pe zibabet gantañ. Da seveniñ e
dammig hunvre... E eur a zo roet da bep hini, hag an
nerzh rekis.
Arabat kol amzer, avat, pe e chomi berr...
Sevel a reas da laez e vrec'h dehou. Ha goude e
vrec'h kleiz. Ouzh o brañsellat a-zioc'h e benn. Neuze
e reas an ezvan da skoiñ, e-giz ma vije bet ur morzhol
gantañ en e zorn. "N'out ket koatet c'hoazh, Paol
Tirili!... N'out ket ken diwadet-se. Seul vui, avat, e
chomi war da gein, en da wele, seul vui e soro da izili.
Hag e kivizi o vagañ soñjoù du. Gant un tammig
bolontez... e tiskenni da labourat... Hag e vo sklaer
da spered adarre...
A!. n'on ket evit padout pelloch er gwele-
mañ!... Nemet re eo bet drouziviet va amzer
ganin... Berr buhez an den...
Tomm a voe da galon ar paotr, en un taol. Lazhan
'reas ar gouloù evit prederian klokoc'h. Prim, avat, e
tilamme d'e spered dremm e vamm. Strafuilhet. Biken
ne asanto e vamm lezel he "faotr paour" da ziskenn er
jardin "da dapout e varv", ", e-giz ma skandalfe, ken sur
ha tra.
Hag ar paotr ha mousc'hoarzhin gant ur soñj
diwanet en e benn :
"Laoskit-hi !" e vouskomze. "Lij Vloagen a vo kavet
an tu d'he digêrin tu pe du, keit ha ma vin gant va
zroigoù."
En e goañze 'oa Paol war e wele, pa savas Lij
Vloagen. Tremen a rae e deod war e vuzell :
"O tarodin gant ar sec'hed emaon", emezañ. "Ken
n'eo spinac'het va muzelloù."
"Tommañ 'rin dit un dra bennak?" a c'houlennas e
vamm.
"Traoù tomm, traoù tomm ! Nemet re domm eo va
gwad dija. Muioc'h a vad a rafe din un aval-orañj pe
ut vandarinenn. N'ho peus ket un aval-otañj, war un
estajerenn, 'tro aze ?"
"D'ar mare-mañ eus ar bloaz, siwazh ? Te 'oar mat
ne gaver ket seurt frouezh, e Pont-'n-Abad, d'ar
mareoù-mañ eus ar bloaz."
"Me oar mat, dreist-holl, e lezfe houmañ he mab da
vervel evit fet un aval-orañj..."
War un tonig dilevenez e oa bet laosket ar gomz
gant ar paotr. Sellout a reas Lij Vloagen ouzh he mab
gant daoulagad poaniet. A bep seurt eo dav klevout
gant ar glañvourien...
". 'Giz ma ne'm ije ket diouer a-walc'h war an
douar", a gendalc'he egile.
Tennañ 'reas ar gereourez un dic'hwezhadenn hir :
"Mont a ran betek ti ar Spagnol, e Penn-at-C'hap",
emezi. "Ma ne gavan ket 'ti Lopez, ez in da welout
betek ar Gouent."
Dre ma komze, ez ae da armel he c'hambr, e tenne
he zavañjer pemdez evit lakaat unan all,
kempennoc'h :
"Pelec'h e chom Katell ive?" e lavare dre ma 'z ae
hag e teue. "Ha piv a ziwallo an ti, keit e vin e kêr,
gant va zro ?"
Ha lavarout a rae dre he sonj, dreist-holl :
"N'on ket dinech o lezel hemañ e-unan, gant e
zaoulagad terzhienn."
Paol, avat, atav en e goañze, a lakae ar gereourez en
hec'h aez :
"Grit un dro-alc'houez d'an nor, mamm. E-giz-se,
ne teuy den ebet da chigardin ac hanon.... Ha kemerit
hoch amzer, mamm."
Ha kuit Lij Vloagen.
Gortoz a reas Paol ur pennadig. Ha, gorrek, ha war
e bouez, e tennas ur char, ha neuze ar c'har all, a-
zindan e zilhad-gwele, hag e lakaas e zaou droad
diarc'hen war ar plancheiz yen. Klevout a reas un taol
en e ividigo. Troin a reas ar gambr en-dro dezhañ.
Ma rankas gourvez war e zargreiz.
"Me 'ouie mat" ', e termonas. "Un den yac'h ez afe e
wad da vrein, o chom keit-all en ur gwele."
Ne badas ket e fallaenn. Nemet boudal a rae
dalc'hmat ar gwad en e benn. Gwiskañ 'reas e otoù,
hag e stardas ar muiañ ma c'hellas e c'houriz en-dro
de zargreiz. Gallout a reas ivez stouiñ evit kemer
chaosonoù e traoñ e armel-noz, e-tal ar gwele.
Deverañ rae gant ar c'hwezenn, ken na oa gleb e
roched
Neuze ouzh harp ar gwele, hag ar speurenn, ez cas
davet an diri, e tiskennas, goustad, goustad, er gegin.
Chom a reas ur reuziadig azezet ouzh taol, en e blas
gwechall. O kemer e anal en-dro. Heñvel a oa ar gegin
ouzh ar pezh e oa gwechall, gant he speurennoù
melenek, ar gaoued c'houllo, an deiziadur, prof-
embann ur marc'hadour-gwin.
Ar gaoued n'oa ket bet lakaet enni seranted, abaoe
ma oa bet debret Fifi, Mimi ha Jojo gant ar c'hazh.
An oaled gant he fornigell botin du, hag e-kichen
darenn wenn an dour skaotañ. Ha war barlenn ar
siminal, mesk-ha-mesk, e-touez ar podoù aluminiom,
ar valerez-kafe, hag ar chantolorion, pobladig ar
bolomigoù koad: e 'c'hoarielloù' a-raok ma stagas
gant e oberenn-veur, delwenn vras Itron Varia
Garmez, arouez e feiz e madelezh ha yaouankiz
hirbad ar vuhez.
Prenestrig ar gegin a oa, evel gwechall, hanter-
zisheoliet e wer gant skourrouigoù ar roz-krap hag o
strobadoù rozennouigoù.
Sevel a reas ar c'here, a gostez an daol, war bouez e
zivrec'h. Hejañ 'rae e benn, gant ur mousc'hoarzhig
c'hwerv, diwar fae :
"Amzer a zo ! Amzer a zo ! Evidon atav n'eo ket
gwir an diskan."
Mont a reas davet dor al liorzh.
"Ma n'eo ket te, unan al a echuo.... Gwelet e vo...
Da bep hini da gas da benn e hunvre..." a lavare an
arzour o tigoriñ an nor. "N'on ket 'perianet'
choazh... Dav kaout bolontez, boulc'hast! ha
gouzout petra fell dit. Pe ne ri morse netra...
Eo, eo ! Me 'oar mat-tre petra ' vennan : echuiñ...
Redek a reas ur gridienn penn-da-benn e izili. Rak
diskennet e oa el liorzh war gorf e roched. Ha
rankout a reas sarriñ e valvennoù war e zaoulagad, aet
divoas diouzh sklerijenn vras Mezheven.
Sart ha skañv a oa yaouankiz an deiz, gant
fistilherezh lirzhin al laboused el liorzh, hag en evlec'h
uhel tachenn ar gomun. Sin hag hedro e kantrenne ur
mouch-avel, o flourat tal Paol hag o c'hoari poufañ
war e vlev rodet. Kantren a rae rez an douar, war
delioù ar sivienned, hag ar bodoù spezad, an avalou-
douar, ar pour, ar strouezhadennoù roz, al lili gwenn-
erc'h, moredet en o gwasked. Mont a rae, goude se,
war e blijadur, dreist ar vogerig mein kozh hag e
wiskad iliav, da ruzañ war c'horre dour al lenn. Neuze
e teue adarre war e giz, o lammikat, dres e-giz ar
balafenned, e c'hoarie a-us d'an droell klouaraet a
wiske founnus-oc'h-founnus, glas o delioù, gwenn o
bleunioù, diazez mein ha traon an delwenn chomet
diechu.
Ne verzhe ket Paol an daolenn, gant aon da
strebotin ouzh ur maen pe ur wrizienn, dre ma 'z ae
d'ar c'hav da gerc'hat e vinvioù. Yen-sklas e kavas ar
c'hav, ha pignat a reas en-dro, ar buanikañ ma c'hellas
davet al liorzh, gant e vailhoù hag ur gizell.
Edo taolioù eizh eur diouzh ar mintin o skoin e tour
ar Chastell. Kent kreisteiz e vo aet brav war-raok ur
pennad skulterezh.
Neuze e voe tennet e evezh gant ur varc'hekadenn
war bavez digempenn ar pont, e-tal Meilh-Vras ar
Minor.
"Bosenn !" emezañ. "Atav 'maint aze."
Anavezet en doa — ha n'oa ket evit en em voazañ
dioutan e kêr Bont-'n-Abad - strap, prim hag ingal,
hern mirched Difennerien an Urzh, oc'h ober o
zro-ged
Savet en doa d'an ampoent e zaoulagad da sellout
ouzh e zelwenn. Ober a reas un "a !" hir.
Daoust hag e wele ar maen gant ur sell nevez?
Daoust ha trelatet e oa, kent, touellet gant
talvoudegezh e oberenn?... Hag ar fiziañs en e
c'halloudegezh ?...
An dra-se, dremm e hunvre, ar c'hozh maen louet-
se, trist ha digempenn, sonnet aze e-giz ur peul, e-
kreiz buhez wirion ar bleuñv hag an evlec'h uhel, e-tal
ul lenn o lufrennaouin dindan mousc'hoarzh an heol
mintin ?
E hunvre, an dra-se, nann gwevn, gren ha bev, mes
reut ken n'eo reut, hep daoulagad na diweuz, gant e
fri hanter-dognet, e dal greunek, e vlev skornet, e
zaouarn kroaziet war e vegel, e-giz re ur wrac'h?
Testeni e feiz e madelezh ar vuhez ?
An dra-se dremm ar Vamm Yaouank, dougerez
buhez ?
"Nann !" e kroze, "nann ! Aereloc'h e oa va hunvre.
Skedusoc'h. Nemet n'oan ket kad da roiñ korf dezhi.
N'eo den kad da roiñ korf d'e hunvre..."
Anat a voe dezhañ trumm, e oa diwezhat,
ouzhpenn, evit adaozañ e labour.
Ma lammas d'e benn e wad bigoudenn, gant ar
c'herse. N'oa ket evit trec'hiñ gouenn. Nac'h a rae
plegañ d'e blanedenn.
"Me zo din-me va hunvre. Ne chomo ket war va
lerc'h ur skeudenn distreset diouti."
Gwintañ 'reas e vorzhol-houarn, uhel a-zioch e
benn, hag e tisvantas un taol ouzh dremm ar maen.
Gant e holl nerzh.
Skoilhet mat e oa bet ar maen. Horjellañ 'reas
koulskoude war e sichenn.
Sevel a reas ar paotr e venveg pounner un eil gwech.
"Ar beleg a oa ar wirionez gantañ. Bresk ha berr-
bad eo ar yaouankiz. Ur fazi klask moulañ er maen ar
seurt touell."
Darc'haou ! Diwriziennet gant an taol, mont a reas
d'an douar delwenn Itron Varia Garmez, a-c'hwen he
c'hein. En ur flastrañ dindani an droell hag ur
vodennad spezad. Paol Tirili a voude ar gwad en e
benn. Koroll a rae kevnid dirak e zaoulagad.
"Ma karfen-me bezañ fardet va statuenn e koad,
ive ! Tanfoeltret e'm bije bet an tan enni !.
Skoin a rae, hep chan. Ouzh ar penn. Sklentañ 'rae
ar maen dre dammouigoù.
"A ! an dra-se a ra vad !... Vad a ra !..."
Diflipat a reas ur c'hourlanchennad wad en e
c'henoù. Boudinellat a reas e benn. Padadak !
padadak! Ar warded, gant o galoupadeg... Emaint o
tont!
Sko ! Hast buan !...
Paol Tirili a savas gwrez en e izili. Setu ma 'n em
lakaas ar maen, an droell, al liorzh a-bezh, al lenn, ha
ti e vamm da droiñ adarre, da doullpennikañ, hag en
da ziskenn, da ziskenn, donoc'h atav, en ur puñs du
leun a zour o virviñ.